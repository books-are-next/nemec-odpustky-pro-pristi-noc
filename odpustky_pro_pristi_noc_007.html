<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kočka v&nbsp;bludišti">
    <meta name="apple-mobile-web-app-capable" content="yes">
    <title>Kočka v&nbsp;bludišti</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Němec: Odpustky pro příští noc">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Odpustky pro příští noc">
    <meta property="og:title" content="Odpustky pro příští noc">
    <meta property="og:type" content="book">
    <meta property="og:book:author" content="Ludvík Němec">
    <meta property="twitter:title" content="Ludvík Němec: Odpustky pro příští noc">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./odpustky_pro_pristi_noc_006.html">
    <link rel="next" href="./odpustky_pro_pristi_noc_008.html">
    <meta name="nb-order" content="3">
    <link rel="self" href="odpustky_pro_pristi_noc_007.html">
    <meta name="nb-identifier" content="nemec-odpustky-pro-pristi-noc-bf75373">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="12002" data-nb-chars="69861">
    <nav role="doc-toc">
      <ul class="plain section">
        <li><a href="odpustky_pro_pristi_noc_005.html">Přísloví</a></li>
        <li><a href="odpustky_pro_pristi_noc_006.html">Koleda</a></li>
        <li><a href="odpustky_pro_pristi_noc_007.html">Kočka v&nbsp;bludišti</a></li>
        <li><a href="odpustky_pro_pristi_noc_008.html">Odpustky pro příští noc</a></li>
        <li><a href="odpustky_pro_pristi_noc_009.html">Voda živá</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./odpustky_pro_pristi_noc_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="16"><span class="idea" data-nb-ref-number="1" id="idea1" data-nb-words="3" data-nb-chars="16">Kočka v&nbsp;bludišti</span></h1>
        <section>
          <p class="chunk" data-nb-ref-number="2" data-nb-words="99" data-nb-chars="593"><span class="idea" data-nb-ref-number="2" id="idea2" data-nb-words="99" data-nb-chars="593">Jednou zažila blesk z&nbsp;čistého nebe. <em>Prožila jej</em>. A&nbsp;třebaže nešlo o&nbsp;žádnou metafyziku, nýbrž o&nbsp;obyčejnou fyziku&nbsp;– manžel jí&nbsp;později vysvětlil, jak elektrický výboj ze&nbsp;vzdálené bouře může prolétnout mezi vrstvami atmosféry na&nbsp;místo vzdálené i&nbsp;desítky kilometrů&nbsp;–, Bělu ten zážitek navždy poznamenal. Ne&nbsp;sice jako ty&nbsp;dvě děti, které si&nbsp;přímo pod tím stromem hrály: dívka zemřela na&nbsp;místě, její bratr ale přežil a&nbsp;na lavičkách v&nbsp;parku se&nbsp;pak ještě roky vyprávělo, že&nbsp;získal zvláštní schopnosti. Běla žádné zvláštní schopnosti&nbsp;– ani jiný náhled na&nbsp;svět&nbsp;– nezískala. Aspoň tehdy si&nbsp;to&nbsp;ještě myslela.</span></p>
          <p class="chunk" data-nb-ref-number="3" data-nb-words="145" data-nb-chars="857"><span class="idea" data-nb-ref-number="3" id="idea3" data-nb-words="145" data-nb-chars="857">Tenkrát bylo horko jako dnes, lepkavé dusno, a&nbsp;dokonce ani park Lužánky, byť tehdy mnohem zarostlejší než dnes, neskýtal žádný úlevný stín. Obloha jako ušitá z&nbsp;džínoviny, z&nbsp;níž tehdy po&nbsp;večerech šila <em>rifle</em> pro kolegy a&nbsp;kolegyně z&nbsp;práce. Vraceli se&nbsp;s&nbsp;manželem ze&nbsp;spořitelny, kde si&nbsp;byli vyřídit novomanželskou půjčku; byl všední den a&nbsp;krátce po&nbsp;poledni. Běla už&nbsp;neví, o&nbsp;čem spolu mluvili&nbsp;– ale pamatuje si, navždy si&nbsp;bude pamatovat, jak vysoký topol uprostřed hlavní louky před tehdejším Domem pionýrů najednou vzplál. Celý najednou, jako hořící prst! A&nbsp;teprve pak uslyšeli hřmění, spíš hřmot, výbuch rozzuřeného zvuku tak silný a&nbsp;strašlivý, že&nbsp;oba krátce ztratili sluch. A&nbsp;Běla dokonce i&nbsp;vědomí, byť jen na&nbsp;pár okamžiků. Probrala se&nbsp;až&nbsp;na&nbsp;lavičce, kam ji&nbsp;manžel položil, a&nbsp;měla štěstí, že&nbsp;zprvu neslyšela žádný křik lidí kolem. A&nbsp;pak už&nbsp;slyšela úplně jinak.</span></p>
          <p class="chunk" data-nb-ref-number="4" data-nb-words="57" data-nb-chars="332"><span class="idea" data-nb-ref-number="4" id="idea4" data-nb-words="57" data-nb-chars="332">Teď, o&nbsp;dvacet let později, sedí na&nbsp;stejné lavičce jako tenkrát. Vlastně lavička je&nbsp;jiná, krásnější, ale na&nbsp;stejném místě. A&nbsp;stejné je&nbsp;i&nbsp;horko a&nbsp;dusno pod blankytnou kupolí nebe. Sežehlý topol uprostřed louky byl už&nbsp;dávno nahrazen jiným, jenž téměř dorůstá výšky toho původního. A&nbsp;Běla si&nbsp;říká, říká si&nbsp;s&nbsp;myšlenkou na&nbsp;tehdejší blesk:</span></p>
          <p class="chunk" data-nb-ref-number="5" data-nb-words="2" data-nb-chars="16"><span class="idea" data-nb-ref-number="5" id="idea5" data-nb-words="2" data-nb-chars="16">„Přijď, prosím.“</span></p>
          <p class="chunk" data-nb-ref-number="6" data-nb-words="58" data-nb-chars="314"><span class="idea" data-nb-ref-number="6" id="idea6" data-nb-words="58" data-nb-chars="314">Neříká si&nbsp;to&nbsp;jen v&nbsp;duchu. Říká si&nbsp;to&nbsp;polohlasem. Šeptá to&nbsp;jako modlitbu. V&nbsp;tomto parku je&nbsp;tolik lidí, kteří mluví sami pro sebe, že&nbsp;si&nbsp;toho nikdo nevšimne. Určitě ne&nbsp;mladý hoch, který&nbsp;– jako každý den touto dobou&nbsp;– pod topolem žongluje se&nbsp;sedmi červenými míčky. A&nbsp;možná ani jiný <em>žonglér</em>, ke&nbsp;kterému Běla promlouvá.</span></p>
          <p class="chunk" data-nb-ref-number="7" data-nb-words="9" data-nb-chars="50"><span class="idea" data-nb-ref-number="7" id="idea7" data-nb-words="9" data-nb-chars="50">„Přijď,“ prosí Běla. „Zjev se&nbsp;mi&nbsp;jako hořící keř.“</span></p>
          <p class="chunk" data-nb-ref-number="8" data-nb-words="28" data-nb-chars="142"><span class="idea" data-nb-ref-number="8" id="idea8" data-nb-words="28" data-nb-chars="142">A&nbsp;z&nbsp;keřů hlohu za&nbsp;svými zády, na&nbsp;vzdálenost, na&nbsp;niž by&nbsp;nikdo v&nbsp;parku&nbsp;– samozřejmě kromě psů&nbsp;– nic slyšet nemohl, Běla slyší starý mužský hlas:</span></p>
          <p class="chunk" data-nb-ref-number="9" data-nb-words="5" data-nb-chars="25"><span class="idea" data-nb-ref-number="9" id="idea9" data-nb-words="5" data-nb-chars="25">„Vykuř mi&nbsp;ho. Za&nbsp;stovku.“</span></p>
        </section>
        <section>
          <p class="chunk" data-nb-ref-number="10" data-nb-words="127" data-nb-chars="748"><span class="idea" data-nb-ref-number="10" id="idea10" data-nb-words="127" data-nb-chars="748">Asi byste si&nbsp;jí&nbsp;ani nevšimli, kdybyste míjeli lavičku, na&nbsp;níž pravidelně sedává: každý všední den od&nbsp;9.35 do&nbsp;10.15, to&nbsp;na&nbsp;lavičce u&nbsp;hřiště na&nbsp;pétanque, anebo odpoledne od&nbsp;půl třetí do&nbsp;tří u&nbsp;pítka pro psy. <em>Přesně</em>; jinak by&nbsp;vše přestalo fungovat. Tmavovlasá žena kolem padesátky, bledá navzdory každodennímu pobytu v&nbsp;parku, na&nbsp;stehnech vždy rozevřenou knížku, jejíž stránky pečlivě (každé dvě minuty) otáčí, aniž by&nbsp;je&nbsp;četla. To&nbsp;proto, aby nevypadala jako blázen. Zpočátku dokonce pomýšlela na&nbsp;to, že&nbsp;by&nbsp;si&nbsp;pořídila psa, aby nepůsobila tak podezřele; pak ale&nbsp;– z&nbsp;pozorování ostatních pejskařů&nbsp;– zjistila, že&nbsp;by&nbsp;byl asi nadlidský úkol vycvičit a&nbsp;ukáznit zvíře tak dokonale, aby s&nbsp;ní mohlo plnit její úkol. Občas je&nbsp;to&nbsp;téměř nadlidské dokonce i&nbsp;pro ni.</span></p>
          <p class="chunk" data-nb-ref-number="11" data-nb-words="120" data-nb-chars="673"><span class="idea" data-nb-ref-number="11" id="idea11" data-nb-words="120" data-nb-chars="673">Ale když Běla vstane z&nbsp;lavičky, když jde po&nbsp;své dráze parkem, to&nbsp;už&nbsp;si&nbsp;jí&nbsp;občas některý muž všimne. Naštěstí jen zezadu, takže se&nbsp;to&nbsp;Běla většinou ani nedozví. Není tou ženou, kterou minete, počkáte pár okamžiků a&nbsp;pak se&nbsp;za&nbsp;ní&nbsp;otočíte; ne, Běla vás zepředu ničím neupoutá, má&nbsp;mimikry všednosti jako pouštní rostliny. Zezadu ale dosud působí jako žena, která kdysi chodila i&nbsp;po jiných stezkách než jen po&nbsp;dráze svého orloje. Její boky a&nbsp;zadek dosud opisují křivky, které jsou nad rámec jejího současného stavu i&nbsp;poslání, a&nbsp;někteří muži si&nbsp;toho ještě všimnou. Dojdou ji, a&nbsp;když ji&nbsp;míjejí, pohlédnou jí&nbsp;do&nbsp;tváře. A&nbsp;odvrátí se, zapomenou na&nbsp;ni; příště by&nbsp;ji&nbsp;snad ani nepoznali.</span></p>
          <p class="chunk" data-nb-ref-number="12" data-nb-words="2" data-nb-chars="12"><span class="idea" data-nb-ref-number="12" id="idea12" data-nb-words="2" data-nb-chars="12">Všední žena.</span></p>
          <p class="chunk" data-nb-ref-number="13" data-nb-words="74" data-nb-chars="459"><span class="idea" data-nb-ref-number="13" id="idea13" data-nb-words="74" data-nb-chars="459">Nevzbuzuje pozornost dokonce ani u&nbsp;smeček pejskařů, kteří v&nbsp;Lužánkách každodenně doprovázejí své psy; nepohybují se&nbsp;sice se&nbsp;stejnou pravidelností jako Běla, ovšem potkávají ji&nbsp;každodenně, někteří vícekrát, ale protože psi si&nbsp;Běly nevšímají, nevšímají si&nbsp;jí&nbsp;ani jejich páni. Jednou si&nbsp;s&nbsp;ní chtěl hrát mladý rotvajler, opřel se&nbsp;předníma nohama o&nbsp;její hruď a&nbsp;olízl jí&nbsp;tvář, jako by&nbsp;ji&nbsp;chtěl <em>odmaskovat</em>; ale když jej majitel začal šlehat vodítkem, Běla jen řekla:</span></p>
          <p class="chunk" data-nb-ref-number="14" data-nb-words="7" data-nb-chars="39"><span class="idea" data-nb-ref-number="14" id="idea14" data-nb-words="7" data-nb-chars="39">„Chudák pes. Snad ode mě&nbsp;něco nechytí.“</span></p>
        </section>
        <section>
          <p class="chunk" data-nb-ref-number="15" data-nb-words="72" data-nb-chars="387"><span class="idea" data-nb-ref-number="15" id="idea15" data-nb-words="72" data-nb-chars="387">Teď dopoledne ovšem není nablízku žádný z&nbsp;pejskařů, v&nbsp;tomto místě a&nbsp;čase je&nbsp;park skoro prázdný&nbsp;– a&nbsp;tak se&nbsp;Běla poleká, že&nbsp;celá situace si&nbsp;vyžádá její <em>angažovanost</em>. To&nbsp;slovo používal její manžel, i&nbsp;když v&nbsp;každé části svého života v&nbsp;jiném kontextu. Člověk se&nbsp;vždy musí nějak angažovat. Co&nbsp;by&nbsp;asi udělal on&nbsp;v&nbsp;této situaci? O&nbsp;mrtvých jen dobré, ale Běla to&nbsp;ví: předstíral by, že&nbsp;nic neslyší.</span></p>
          <p class="chunk" data-nb-ref-number="16" data-nb-words="5" data-nb-chars="25"><span class="idea" data-nb-ref-number="16" id="idea16" data-nb-words="5" data-nb-chars="25">„Vykuř mi&nbsp;ho. Za&nbsp;stovku.“</span></p>
          <p class="chunk" data-nb-ref-number="17" data-nb-words="100" data-nb-chars="563"><span class="idea" data-nb-ref-number="17" id="idea17" data-nb-words="100" data-nb-chars="563">Ani Běla nemá chuť se&nbsp;angažovat&nbsp;– ne&nbsp;však ze&nbsp;strachu, ale protože by&nbsp;mohla ztratit čas. A&nbsp;čas pro ni&nbsp;nejsou peníze, ale něco nesrovnatelně cennějšího: něco, čím se&nbsp;bude platit vždy, i&nbsp;když peníze už&nbsp;nebudou mít žádnou hodnotu. Ta&nbsp;chvíle se&nbsp;blíží, Běla to&nbsp;cítí, Běla to&nbsp;slyší svým zvláštním sluchem. Ale protože jen díky této schopnosti uslyšela i&nbsp;onu oplzlou větu, nemůže teď dělat hluchou. To&nbsp;by&nbsp;mohla&nbsp;– za&nbsp;trest&nbsp;– ohluchnout doopravdy. Pamatuje si&nbsp;ještě z&nbsp;toho hrozného výbuchu hněvu, jaké to&nbsp;je&nbsp;– nic neslyšet. Nebo přesněji: slyšet jen hlasy uvnitř své hlavy.</span></p>
          <p class="chunk" data-nb-ref-number="18" data-nb-words="118" data-nb-chars="720"><span class="idea" data-nb-ref-number="18" id="idea18" data-nb-words="118" data-nb-chars="720">Tento hlas je&nbsp;ale skutečný. I&nbsp;Běla je&nbsp;skutečná. Určitě? Otočí se&nbsp;tedy a&nbsp;na jiné lavičce, vzdálené od&nbsp;ní&nbsp;dobrých třicet metrů, u&nbsp;dřevěného můstku přes umělý potůček, uvidí tu&nbsp;trojici. V&nbsp;zákoutí malebném jako na&nbsp;holandském zátiší vypadají jako z&nbsp;reklamy na&nbsp;pěstounskou péči: starý muž v&nbsp;zářivě bílé košili a&nbsp;slaměném klobouku s&nbsp;jasně zelenou krempou, po&nbsp;každé ruce jednu dívenku oblečenou už&nbsp;mnohem pestřeji; ve&nbsp;vyprahlém srpnovém parku není ani na&nbsp;květinových záhonech nic tak pestrého jako hadříky těch snědých dívek. Celá trojice vypadá skoro idylicky, dědeček s&nbsp;vnučkami na&nbsp;procházce v&nbsp;parku, v&nbsp;koruně platanu nad nimi cukrují hrdličky. Běla je&nbsp;samozřejmě slyší, stejně jako slyší i&nbsp;hlas jedné z&nbsp;těch pestrých dívenek:</span></p>
          <p class="chunk" data-nb-ref-number="19" data-nb-words="7" data-nb-chars="40"><span class="idea" data-nb-ref-number="19" id="idea19" data-nb-words="7" data-nb-chars="40">„Bacha, támhle u&nbsp;pumpy je&nbsp;nějaká kráva.“</span></p>
          <p class="chunk" data-nb-ref-number="20" data-nb-words="20" data-nb-chars="118"><span class="idea" data-nb-ref-number="20" id="idea20" data-nb-words="20" data-nb-chars="118">A&nbsp;slyší i&nbsp;toho muže, jeho lehounce zachraptělý hlas: „Tak o&nbsp;cizích lidech nemluv, zlatíčko. To&nbsp;není pěkné ani slušné.“</span></p>
          <p class="chunk" data-nb-ref-number="21" data-nb-words="7" data-nb-chars="40"><span class="idea" data-nb-ref-number="21" id="idea21" data-nb-words="7" data-nb-chars="40">„Že to&nbsp;říkáš zrovna ty. Takovej prasák.“</span></p>
          <p class="chunk" data-nb-ref-number="22" data-nb-words="16" data-nb-chars="96"><span class="idea" data-nb-ref-number="22" id="idea22" data-nb-words="16" data-nb-chars="96">„Nechtěl jsem po&nbsp;tobě nic neslušného, Giselko. Jen něco moc pěkného. A&nbsp;nechtěl jsem to&nbsp;zadarmo.“</span></p>
          <p class="chunk" data-nb-ref-number="23" data-nb-words="3" data-nb-chars="17"><span class="idea" data-nb-ref-number="23" id="idea23" data-nb-words="3" data-nb-chars="17">„Stovka je&nbsp;málo.“</span></p>
          <p class="chunk" data-nb-ref-number="24" data-nb-words="10" data-nb-chars="59"><span class="idea" data-nb-ref-number="24" id="idea24" data-nb-words="10" data-nb-chars="59">„Pro malou holčičku ažaž. Větší peníze by&nbsp;tě&nbsp;mohly zkazit.“</span></p>
          <p class="chunk" data-nb-ref-number="25" data-nb-words="12" data-nb-chars="66"><span class="idea" data-nb-ref-number="25" id="idea25" data-nb-words="12" data-nb-chars="66">„Jo, a&nbsp;co když ta&nbsp;kráva zavolá policajty?“ řekne ta&nbsp;druhá dívenka.</span></p>
          <p class="chunk" data-nb-ref-number="26" data-nb-words="84" data-nb-chars="464"><span class="idea" data-nb-ref-number="26" id="idea26" data-nb-words="84" data-nb-chars="464">A&nbsp;muž jí&nbsp;odpoví jazykem, který Běla sice rozpozná, ale nezná. Stejně jí&nbsp;v&nbsp;mysli utkvělo jen jediné slovo. Policajti. Kdoví zda by&nbsp;to&nbsp;skutečně udělala&nbsp;– zda by&nbsp;se&nbsp;tak hrozně <em>zdržela</em>&nbsp;–, kdyby je&nbsp;ta&nbsp;dívenka nevyslovila. A&nbsp;kdyby ten muž v&nbsp;bílé košili náhle nevstal z&nbsp;lavičky, nesmekl klobouk a&nbsp;nezamával jím posměšně přímo na&nbsp;Bělu. Přímo na&nbsp;mě. S&nbsp;úsměvem zářivým jako ze&nbsp;starého amerického filmu. V&nbsp;žáru poledne? A&nbsp;kdyby Běla až&nbsp;teď neuviděla, že&nbsp;ten muž nemá kalhoty.</span></p>
          <p class="chunk" data-nb-ref-number="27" data-nb-words="1" data-nb-chars="6"><span class="idea" data-nb-ref-number="27" id="idea27" data-nb-words="1" data-nb-chars="6"><em>Musíš.</em></span></p>
          <p class="chunk" data-nb-ref-number="28" data-nb-words="5" data-nb-chars="23"><span class="idea" data-nb-ref-number="28" id="idea28" data-nb-words="5" data-nb-chars="23">Říká hlas v&nbsp;její hlavě.</span></p>
          <p class="chunk" data-nb-ref-number="29" data-nb-words="4" data-nb-chars="24"><span class="idea" data-nb-ref-number="29" id="idea29" data-nb-words="4" data-nb-chars="24">„Pěkný den, mladá paní.“</span></p>
          <p class="chunk" data-nb-ref-number="30" data-nb-words="8" data-nb-chars="44"><span class="idea" data-nb-ref-number="30" id="idea30" data-nb-words="8" data-nb-chars="44">Říká ten starý muž, který rozhodně není Rom.</span></p>
          <p class="chunk" data-nb-ref-number="31" data-nb-words="127" data-nb-chars="742"><span class="idea" data-nb-ref-number="31" id="idea31" data-nb-words="127" data-nb-chars="742">Říká to&nbsp;tak tiše, jako by&nbsp;také jen promlouval v&nbsp;její hlavě. Jako by&nbsp;věděl, že&nbsp;jej Běla uslyší i&nbsp;daleko za&nbsp;hranicí doslechu. Ale ještě než si&nbsp;znovu nasadí klobouk, Běla už&nbsp;slyší jiné hlasy. Jako by&nbsp;je&nbsp;už&nbsp;jen svou myšlenkou přivolala! Ale nejde samozřejmě o&nbsp;žádný zázrak, policisté jsou v&nbsp;Lužánkách v&nbsp;poslední době takřka stále&nbsp;– ale jízdní hlídka je&nbsp;tu&nbsp;přece jen dosud vzácná. A&nbsp;právě tyto dva kentaury uvidí Běla vjíždět jižním vchodem. Takže když současně vidí starce v&nbsp;šortkách, jak poklidně odchází kolem potůčku směrem k&nbsp;tenisovým kurtům, pod každou paží snědá a&nbsp;nahá ramena jedné z&nbsp;dívenek, Běla udělá něco v&nbsp;posledních měsících zcela nepředstavitelného. Opustí svou cestu, svůj <em>koridor</em>, a&nbsp;přes trávník se&nbsp;rozběhne přímo k&nbsp;jízdní hlídce.</span></p>
        </section>
        <section>
          <p class="chunk" data-nb-ref-number="32" data-nb-words="102" data-nb-chars="636"><span class="idea" data-nb-ref-number="32" id="idea32" data-nb-words="102" data-nb-chars="636">Dokud ještě žil Bělin manžel, skoro vždy jej pohled na&nbsp;policisty na&nbsp;koních rozčilil. Pokládal to&nbsp;za&nbsp;mrhání veřejnými penězi&nbsp;– a&nbsp;dodával vždy sarkasticky, že&nbsp;jedinou podmínkou pro přijetí k&nbsp;jízdní jednotce je&nbsp;mít v&nbsp;testech inteligence minimálně stejné skóre jako ti&nbsp;koně. Co&nbsp;by&nbsp;si&nbsp;ovšem pomyslel, kdyby uviděl, že&nbsp;policisté na&nbsp;koních jsou vlastně policistky? Zažertoval by&nbsp;snad něco o&nbsp;své oblíbené sexuální poloze? Jistě ne&nbsp;před těmito jezdkyněmi, jež se&nbsp;tváří odhodlaně jako bájné valkýry, stejně jako ony s&nbsp;přilbicemi na&nbsp;hlavách a&nbsp;zbraněmi při rukou. A&nbsp;přesto jejich nekompromisní tváře povolí, když Běla zadýchaně přednese své <em>podání</em>.</span></p>
          <p class="chunk" data-nb-ref-number="33" data-nb-words="33" data-nb-chars="197"><span class="idea" data-nb-ref-number="33" id="idea33" data-nb-words="33" data-nb-chars="197">Pak si&nbsp;dlouze špitají. Smějí se. Zatímco ten hajzl se&nbsp;s&nbsp;dívenkami vzdaluje do&nbsp;beztrestného bezpečí. Takže Běla zvýší hlas: „Sex s&nbsp;nezletilou. Navíc za&nbsp;peníze. Za&nbsp;úplatu. Copak to&nbsp;není trestný čin?“</span></p>
          <p class="chunk" data-nb-ref-number="34" data-nb-words="31" data-nb-chars="190"><span class="idea" data-nb-ref-number="34" id="idea34" data-nb-words="31" data-nb-chars="190">„My víme, co&nbsp;je&nbsp;trestný čin,“ praví druhá jezdkyně doslova zvysoka. Takhle v&nbsp;přilbách jsou od&nbsp;sebe téměř k&nbsp;nerozeznání, o&nbsp;individualizaci se&nbsp;starají spíše ti&nbsp;koně: jeden hnědák, druhý vraný.</span></p>
          <p class="chunk" data-nb-ref-number="35" data-nb-words="5" data-nb-chars="33"><span class="idea" data-nb-ref-number="35" id="idea35" data-nb-words="5" data-nb-chars="33">„Copak vy&nbsp;toho úchyla nechytíte?“</span></p>
          <p class="chunk" data-nb-ref-number="36" data-nb-words="18" data-nb-chars="105"><span class="idea" data-nb-ref-number="36" id="idea36" data-nb-words="18" data-nb-chars="105">„My víme, co&nbsp;máme dělat,“ praví jezdkyně na&nbsp;vraníku. Načež se&nbsp;začne vyptávat do&nbsp;vysílačky, co&nbsp;mají dělat.</span></p>
          <p class="chunk" data-nb-ref-number="37" data-nb-words="26" data-nb-chars="130"><span class="idea" data-nb-ref-number="37" id="idea37" data-nb-words="26" data-nb-chars="130">Shlíží přitom na&nbsp;Bělu přes černé brýle tak podrážděně, že&nbsp;se&nbsp;ten hněv přenese i&nbsp;na ni. Takže&nbsp;– pánbů jí&nbsp;to&nbsp;odpusť&nbsp;– významně dodá:</span></p>
          <p class="chunk" data-nb-ref-number="38" data-nb-words="7" data-nb-chars="43"><span class="idea" data-nb-ref-number="38" id="idea38" data-nb-words="7" data-nb-chars="43">„Navíc to&nbsp;přece má&nbsp;výrazný rasový podtext.“</span></p>
          <p class="chunk" data-nb-ref-number="39" data-nb-words="86" data-nb-chars="514"><span class="idea" data-nb-ref-number="39" id="idea39" data-nb-words="86" data-nb-chars="514">Ta&nbsp;slova zapůsobí na&nbsp;druhou policistku jako hořící koudel pod zadkem jejího koně, i&nbsp;vyrazí přes trávník za&nbsp;barevnou trojicí, jež užuž málem mizí za&nbsp;ploty tenisových kurtů. Druhé tedy nezbývá než se&nbsp;k&nbsp;ní přidat&nbsp;– když předtím ještě přikáže Běle, ať&nbsp;je&nbsp;následuje, protože je&nbsp;třeba sepsat záznam a&nbsp;identifikovat pachatele. Pak se&nbsp;obě cvalem vzdalují horkým vzduchem, od&nbsp;kopyt koní se&nbsp;práší uschlá tráva&nbsp;– a&nbsp;Běla na&nbsp;okamžik zvažuje, zda nemá učinit totéž, ovšem opačným směrem. Zmizet. Svou povinnost už&nbsp;přece splnila.</span></p>
          <p class="chunk" data-nb-ref-number="40" data-nb-words="194" data-nb-chars="1180"><span class="idea" data-nb-ref-number="40" id="idea40" data-nb-words="194" data-nb-chars="1180">Ale jen si&nbsp;zkrátí cestu přes bludiště (přes své bludiště), vědoma si&nbsp;dokonce tohoto paradoxu, a&nbsp;z&nbsp;dobrého úhlu vidí, jak policejní kavalerie pádí kolem umělého potoka, jak zatáčí na&nbsp;kovový můstek&nbsp;– a&nbsp;jak se&nbsp;to&nbsp;stane. Muž s&nbsp;dívenkami po&nbsp;boku totiž neutíká, naopak, obrátil pozornost svých mladičkých společnic právě ke&nbsp;koním, jimž jejich národ tolik staletí rozuměl lépe než bledším lidem. Pak Běla slyší&nbsp;– a&nbsp;nejen díky svému mimořádnému sluchu&nbsp;–, jak mlaskl. A&nbsp;vidí, jak se&nbsp;hnědák první policistky před můstkem zprudka zastavil, doslova zasekl, jako by&nbsp;jej místo metrového potůčku čekal Taxisův příkop&nbsp;– a&nbsp;jak jeho jezdkyně přeletěla přes koňovu hlavu. Proboha: letí přímo na&nbsp;masivní kovový sloupek! A&nbsp;její černá přilbice mohla být podrobena crashtestu, kdyby stařec ve&nbsp;slamáku jezdkyni v&nbsp;poslední chvíli nezachytil a&nbsp;ještě ve&nbsp;vzduchu ji&nbsp;nestrhl stranou. Oba upadli na&nbsp;zem, naštěstí už&nbsp;jen na&nbsp;prkna můstku&nbsp;– a&nbsp;kůň druhé jezdkyně se&nbsp;jim naštěstí vyhnul. Teď už&nbsp;Běla nepotřebuje ani svůj výjimečný sluch, aby slyšela, jak obě pestrobarevné dívenky ječí, ječí na&nbsp;celý park. Dokonce tak hlasitě, že&nbsp;i&nbsp;mladý žonglér uprostřed hlavního trávníku se&nbsp;zastavil a&nbsp;pozoruje ten koňský cirkus.</span></p>
          <p class="chunk" data-nb-ref-number="41" data-nb-words="42" data-nb-chars="240"><span class="idea" data-nb-ref-number="41" id="idea41" data-nb-words="42" data-nb-chars="240">Ovšem když Běla za&nbsp;pouhou minutku dorazí na&nbsp;místo střetu, pořádek již byl obnoven. Muž ve&nbsp;slamáku už&nbsp;sice nemá slamák, ale drží za&nbsp;udidla oba policejní koně: toho, který shodil svou poručici, i&nbsp;toho druhého, jehož jezdkyně je&nbsp;dosud v&nbsp;sedle.</span></p>
          <p class="chunk" data-nb-ref-number="42" data-nb-words="52" data-nb-chars="296"><span class="idea" data-nb-ref-number="42" id="idea42" data-nb-words="52" data-nb-chars="296">„Pomáhat a&nbsp;chránit,“ říká ten stařec s&nbsp;úsměvem stejně zářivým jako jeho košile. „To udělám rád pro každou ženu na&nbsp;světě, nejen pro ty&nbsp;uniformované. Kde vám ty&nbsp;uniformy šijí, že&nbsp;v&nbsp;nich vypadáte tak šik? Škoda že&nbsp;jste neviděly v&nbsp;uniformě mě! Když jsem předloni hrál v&nbsp;Opavě generalissima Stalina&nbsp;–“</span></p>
          <p class="chunk" data-nb-ref-number="43" data-nb-words="32" data-nb-chars="183"><span class="idea" data-nb-ref-number="43" id="idea43" data-nb-words="32" data-nb-chars="183">„Fasujeme je,“ utne to&nbsp;opěšalá policistka rázně. Už&nbsp;se&nbsp;vzpamatovala z&nbsp;pádu, už&nbsp;si&nbsp;srovnala výstroj a&nbsp;teď přebírá s&nbsp;uzdou svého koně i&nbsp;iniciativu. „A&nbsp;teď jsme vyfasovali i&nbsp;váš případ.“</span></p>
          <p class="chunk" data-nb-ref-number="44" data-nb-words="21" data-nb-chars="121"><span class="idea" data-nb-ref-number="44" id="idea44" data-nb-words="21" data-nb-chars="121">„Giselko, najdi mi&nbsp;prosím můj klobouček, než mi&nbsp;ho&nbsp;ti&nbsp;vraníci sežerou. Jaký případ? Když jsem hrál ve&nbsp;<em>Spalovači mrtvol</em>&nbsp;–“</span></p>
          <p class="chunk" data-nb-ref-number="45" data-nb-words="6" data-nb-chars="35"><span class="idea" data-nb-ref-number="45" id="idea45" data-nb-words="6" data-nb-chars="35">„Tady paní na&nbsp;vás podala oznámení.“</span></p>
          <p class="chunk" data-nb-ref-number="46" data-nb-words="109" data-nb-chars="596"><span class="idea" data-nb-ref-number="46" id="idea46" data-nb-words="109" data-nb-chars="596">To&nbsp;už&nbsp;se&nbsp;obrací na&nbsp;Bělu, která jako by&nbsp;z&nbsp;první řady sledovala nějaké divadelní představení. Nemusel by&nbsp;to&nbsp;být ani muzikál <em>Cikáni jdou do&nbsp;nebe</em>, hraný před pár lety v&nbsp;nedalekém Městském divadle na&nbsp;motivy toho slavného filmu. Byli na&nbsp;něm s&nbsp;manželem, který dostal lístky v&nbsp;práci, a&nbsp;ona měla na&nbsp;sobě temně zelené úpletové šaty, jež se&nbsp;jí&nbsp;zdály příliš <em>obtažené</em>&nbsp;– ale manžel tvrdil (a šeptal jí&nbsp;to&nbsp;během představení i&nbsp;do ucha), že&nbsp;jí&nbsp;hrozně sluší a&nbsp;je v&nbsp;nich hrozně sexy. Samozřejmě, <em>divadlo</em>&nbsp;– uvědomí si&nbsp;konečně Běla. Odtamtud nejspíš toho chlapa znám. Z&nbsp;divadla je&nbsp;mi&nbsp;ta&nbsp;jeho tvář od&nbsp;začátku povědomá.</span></p>
          <p class="chunk" data-nb-ref-number="47" data-nb-words="19" data-nb-chars="109"><span class="idea" data-nb-ref-number="47" id="idea47" data-nb-words="19" data-nb-chars="109">Teď ovšem míří všechny divadelní reflektory na&nbsp;ni. Na&nbsp;Bělu. A&nbsp;ten sluneční je&nbsp;ze&nbsp;všech ještě nejméně palčivý.</span></p>
          <p class="chunk" data-nb-ref-number="48" data-nb-words="26" data-nb-chars="140"><span class="idea" data-nb-ref-number="48" id="idea48" data-nb-words="26" data-nb-chars="140">„A&nbsp;já myslel,“ řekne ten stařec, „že z&nbsp;tohohle horka jančí jenom ti&nbsp;koně. V&nbsp;čem to&nbsp;obvinění spočívá? Do&nbsp;jakýho psího hovna jsem zase šlápl?“</span></p>
          <p class="chunk" data-nb-ref-number="49" data-nb-words="17" data-nb-chars="112"><span class="idea" data-nb-ref-number="49" id="idea49" data-nb-words="17" data-nb-chars="112">„Ještě ne&nbsp;obvinění, ale <em>podání</em>. Paní nás totiž upozornila, že&nbsp;jste sexuálně obtěžoval tyto dvě nezletilé dívky.“</span></p>
          <p class="chunk" data-nb-ref-number="50" data-nb-words="11" data-nb-chars="59"><span class="idea" data-nb-ref-number="50" id="idea50" data-nb-words="11" data-nb-chars="59">„Přesněji,“ dodá ta&nbsp;v&nbsp;sedle, „nabádal je&nbsp;k&nbsp;sexu za&nbsp;úplatu.“</span></p>
          <p class="chunk" data-nb-ref-number="51" data-nb-words="6" data-nb-chars="35"><span class="idea" data-nb-ref-number="51" id="idea51" data-nb-words="6" data-nb-chars="35">„Ještě přesněji&nbsp;– k&nbsp;orálnímu sexu.“</span></p>
          <p class="chunk" data-nb-ref-number="52" data-nb-words="83" data-nb-chars="482"><span class="idea" data-nb-ref-number="52" id="idea52" data-nb-words="83" data-nb-chars="482">Ale ten muž ve&nbsp;slamáku ani neprotestuje. Nebrání se. Rovnou se&nbsp;začne smát. <em>Divadlo</em>: Běla poprvé vidí někoho, kdo se&nbsp;směje tak teatrálně, až&nbsp;se&nbsp;skutečně plácá do&nbsp;nahých kolen. Pak dokonce začne tleskat&nbsp;– a&nbsp;ten pohyb&nbsp;– a&nbsp;ten hrozný smích&nbsp;– vyděsí oba koně tak, až&nbsp;se&nbsp;začnou vzpínat. Navzdory svému výcviku pro zásah mezi rozvášněnými fotbalovými fanoušky. Dokonce i&nbsp;žonglér na&nbsp;hlavním trávníku opět přeruší <em>svou</em> produkci, ale tentokrát už&nbsp;se&nbsp;k&nbsp;nim nepodívá. Nepodívá se&nbsp;na&nbsp;nás. Radši.</span></p>
          <p class="chunk" data-nb-ref-number="53" data-nb-words="53" data-nb-chars="305"><span class="idea" data-nb-ref-number="53" id="idea53" data-nb-words="53" data-nb-chars="305">„Můj bože,“ praví ten muž zadýchaně, „odveďte ty&nbsp;koně do&nbsp;stáje. A&nbsp;tuhle ženskou rovnou do&nbsp;blázince. Nebo ji&nbsp;zavřete s&nbsp;těmi svými hřebci, to&nbsp;by&nbsp;ji&nbsp;možná srovnalo. Znáte to&nbsp;přísloví o&nbsp;malým dvoře a&nbsp;velkým biči? Bez urážky, prosím. Sex za&nbsp;úplatu? Nemohly byste ve&nbsp;slevomatu nějakej sehnat pro tuhle paničku?“</span></p>
          <p class="chunk" data-nb-ref-number="54" data-nb-words="56" data-nb-chars="287"><span class="idea" data-nb-ref-number="54" id="idea54" data-nb-words="56" data-nb-chars="287">Ale ani Běla se&nbsp;nebrání. Je&nbsp;to&nbsp;jen divadlo&nbsp;– a&nbsp;ona už&nbsp;ví, jak dopadne. Policistka na&nbsp;koni&nbsp;– pomáhat a&nbsp;chránit&nbsp;– se&nbsp;o&nbsp;to dokonce pokusí, okřikne toho muže, ať&nbsp;si&nbsp;nedovoluje; ale vzápětí se&nbsp;i&nbsp;její kůň <em>samozřejmě</em> splaší a&nbsp;jeho jezdkyně radši sama seskočí ze&nbsp;sedla, aby z&nbsp;něj nebyla shozena.</span></p>
          <p class="chunk" data-nb-ref-number="55" data-nb-words="44" data-nb-chars="229"><span class="idea" data-nb-ref-number="55" id="idea55" data-nb-words="44" data-nb-chars="229">„Já si&nbsp;to&nbsp;hned myslel,“ říká ten muž a&nbsp;chlácholivě popleskává policejního koně dlaní po&nbsp;hubě. „Že tu&nbsp;půjde o&nbsp;nějakýho hada, když jsme tu&nbsp;jako v&nbsp;ráji. Že&nbsp;se&nbsp;ho&nbsp;polekala tahle panička, to&nbsp;docela chápu&nbsp;– ale že&nbsp;by&nbsp;i&nbsp;policejní koně?“</span></p>
          <p class="chunk" data-nb-ref-number="56" data-nb-words="7" data-nb-chars="43"><span class="idea" data-nb-ref-number="56" id="idea56" data-nb-words="7" data-nb-chars="43">„Žádného hada tu&nbsp;nemáme hlášeného. Takže&nbsp;–“</span></p>
          <p class="chunk" data-nb-ref-number="57" data-nb-words="8" data-nb-chars="41"><span class="idea" data-nb-ref-number="57" id="idea57" data-nb-words="8" data-nb-chars="41">„Jednovokej had. Víte, co&nbsp;je&nbsp;to&nbsp;za&nbsp;druh?“</span></p>
          <p class="chunk" data-nb-ref-number="58" data-nb-words="4" data-nb-chars="24"><span class="idea" data-nb-ref-number="58" id="idea58" data-nb-words="4" data-nb-chars="24">„Tady dáváme otázky my.“</span></p>
          <p class="chunk" data-nb-ref-number="59" data-nb-words="31" data-nb-chars="184"><span class="idea" data-nb-ref-number="59" id="idea59" data-nb-words="31" data-nb-chars="184">„Jenže ještě jste mi&nbsp;žádnou nepoložily. A&nbsp;dokonce i&nbsp;tyto nevinné dívenky nejspíš vědí, co&nbsp;to&nbsp;je&nbsp;jednovokej had. Jen se&nbsp;jich zeptejte, jestli jsem od&nbsp;nich chtěl takovýho hada vykouřit.“</span></p>
          <p class="chunk" data-nb-ref-number="60" data-nb-words="82" data-nb-chars="433"><span class="idea" data-nb-ref-number="60" id="idea60" data-nb-words="82" data-nb-chars="433">Ale mladičké Romky samozřejmě vše popřou: napřed že&nbsp;by&nbsp;vůbec věděly, o&nbsp;čem je&nbsp;řeč, poté vše ostatní. Dívají se&nbsp;přitom na&nbsp;Bělu tak posměšně, až&nbsp;se&nbsp;zastydí. Ne&nbsp;že&nbsp;by&nbsp;si&nbsp;nebyla jistá svým obviněním; ale stydí se, že&nbsp;se&nbsp;do&nbsp;toho vůbec pustila. Že&nbsp;se&nbsp;do&nbsp;toho namočila: jako do&nbsp;špinavé kaluže, v&nbsp;níž leží mrtvý pták. Divadlo. Muselo být přece od&nbsp;začátku jasné, jak to&nbsp;dopadne. Je&nbsp;jediný svědek, sama proti všem. Tak jí&nbsp;to&nbsp;ten muž i&nbsp;objasní:</span></p>
          <p class="chunk" data-nb-ref-number="61" data-nb-words="46" data-nb-chars="259"><span class="idea" data-nb-ref-number="61" id="idea61" data-nb-words="46" data-nb-chars="259">„Já samozřejmě nejsem právník, paninko&nbsp;– ale myslím, že&nbsp;když na&nbsp;stanici naopak já&nbsp;podám ohlášení na&nbsp;vás, a&nbsp;to pro křivé obvinění, moje šance budou drobátko větší než ty&nbsp;vaše. Co? Nemluvě o&nbsp;tom, jaké mravní úhony doznaly v&nbsp;této nechutné věci mé&nbsp;dvě schovanky.“</span></p>
          <p class="chunk" data-nb-ref-number="62" data-nb-words="98" data-nb-chars="656"><span class="idea" data-nb-ref-number="62" id="idea62" data-nb-words="98" data-nb-chars="656">A&nbsp;zatímco všichni čekají, až&nbsp;přijede přivolaná motorizovaná hlídka, ten starý hajzl vysvětluje všemu ctěnému ženskému publiku, že&nbsp;pomáhá na&nbsp;konzervatoři tady přes cestu s&nbsp;dramatickým kurzem pro nadané romské studenty. „A&nbsp;tyhle dívenky rozhodně nadané jsou, jistě si&nbsp;to&nbsp;umíte představit.“ Dokonce se&nbsp;neostýchá oplzle mrknout na&nbsp;Bělu jedním okem, tak si&nbsp;je&nbsp;jistý svou věcí. „Hudba, tanec, recitace. Financováno dokonce Evropskou unií. Právě aby neskončily někde na&nbsp;ulici, aby neposkytovaly sex za&nbsp;úplatu. O&nbsp;to se&nbsp;přece musíme všichni snažit, ne? Nechceš tuhle dámám zazpívat nějakou náboženskou písničku z&nbsp;té pašijové hry, kterou spolu nacvičujeme, Giselko?“</span></p>
        </section>
        <section>
          <p class="chunk" data-nb-ref-number="63" data-nb-words="68" data-nb-chars="401"><span class="idea" data-nb-ref-number="63" id="idea63" data-nb-words="68" data-nb-chars="401">Nakonec se&nbsp;ale vše vyřeší smírem. Jak uzná sám starý komediant, je&nbsp;příliš velké horko (<em>hrůznej hic</em>, zanotuje dokonce píseň z&nbsp;nějakého muzikálu, zpívá, a&nbsp;dokonce i&nbsp;stepuje!), než abychom se&nbsp;všichni vláčeli někam na&nbsp;služebnu&nbsp;– a&nbsp;je docela dobře možné, že&nbsp;tato paní se&nbsp;jen přeslechla. Tak to&nbsp;vypráví celému publiku, jež se&nbsp;rozrostlo ještě o&nbsp;dva policisty, kteří přijeli na&nbsp;místo činu ve&nbsp;stříbrné octavii:</span></p>
          <p class="chunk" data-nb-ref-number="64" data-nb-words="101" data-nb-chars="618"><span class="idea" data-nb-ref-number="64" id="idea64" data-nb-words="101" data-nb-chars="618">„Nacvičovali jsme s&nbsp;děvčaty tam na&nbsp;lavičce scénku do&nbsp;zpěvohry, kterou musíme podle pravidel grantu uvést nejpozději o&nbsp;Vánocích. Pošlu vám volňásky, mí&nbsp;bratři ve&nbsp;zbrani! Pašijová <em>Hra o&nbsp;narození a&nbsp;hrozivém umučení Pána našeho Ježíše Krista</em>, samozřejmě v&nbsp;romštině. Takže mě&nbsp;napadá, jestli si&nbsp;tedy mladá paní nemohla splést některé ze&nbsp;zbožných romských slov&nbsp;– zvláště pak na&nbsp;takovou velkou dálku&nbsp;– právě s&nbsp;tou oplzlou větou, kterou bych před těmito dětmi nikdy nevyslovil, už&nbsp;protože by&nbsp;jí&nbsp;nejspíš ani nerozuměly&nbsp;– a&nbsp;kterou ona nejspíš slyšela jen ve&nbsp;svém podvědomí? Jako skryté přání? Není to&nbsp;<em>klíč</em> k&nbsp;celému nedorozumění?“</span></p>
          <p class="chunk" data-nb-ref-number="65" data-nb-words="57" data-nb-chars="394"><span class="idea" data-nb-ref-number="65" id="idea65" data-nb-words="57" data-nb-chars="394">Všichni jsou podrobeni zkoušce sebeovládání. Policisté, aby se&nbsp;nerozesmáli. Běla, aby na&nbsp;toho prolhaného hajzla fyzicky nezaútočila. Dokonce i&nbsp;dívenky se&nbsp;zřejmě musejí hodně ovládat, aby se&nbsp;Běle nezačaly pošklebovat. Jenom policejní hnědák, nyní bez jezdkyně, na&nbsp;veškeré sebeovládání sere, a&nbsp;to doslova: vypustí to&nbsp;přímo pod kola policejní octavie. Čímž urychlí odjezd policie státní i&nbsp;městské.</span></p>
          <p class="chunk" data-nb-ref-number="66" data-nb-words="25" data-nb-chars="162"><span class="idea" data-nb-ref-number="66" id="idea66" data-nb-words="25" data-nb-chars="162">„Takže připouštíte, že&nbsp;jste se&nbsp;mohla zmýlit?“ ptá se&nbsp;policistka za&nbsp;černými brýlemi. „Zvláště vzhledem k&nbsp;vysvětlení, které při předběžném šetření podal tady pan&nbsp;–“</span></p>
          <p class="chunk" data-nb-ref-number="67" data-nb-words="37" data-nb-chars="209"><span class="idea" data-nb-ref-number="67" id="idea67" data-nb-words="37" data-nb-chars="209">„Král,“ ukloní se&nbsp;komediant. „Štěpán Král. Prosím, paninko, strčme svá ega do&nbsp;krabice od&nbsp;bot, jak říkával režisér Sokolovský&nbsp;– vždyť tyto dívenky musí k&nbsp;maminkám na&nbsp;oběd&nbsp;– a&nbsp;vy už&nbsp;taky musíte. Že? <em>Moc musíte</em>.“</span></p>
          <p class="chunk" data-nb-ref-number="68" data-nb-words="52" data-nb-chars="274"><span class="idea" data-nb-ref-number="68" id="idea68" data-nb-words="52" data-nb-chars="274">Dívá se&nbsp;na&nbsp;ni&nbsp;zelenýma očima, kalnýma jako nahnilá voda v&nbsp;jezírku. Dívá se&nbsp;– a&nbsp;vidí. To&nbsp;je&nbsp;nejhorší. Že&nbsp;všem lže, a&nbsp;teď má&nbsp;pravdu. Takže Běla jen pokrčí rameny&nbsp;– opravdu má&nbsp;velké zpoždění, opravdu už&nbsp;<em>musí</em>&nbsp;– a&nbsp;tento omyl připustí. To, co&nbsp;zachraňuje ona, je&nbsp;přece důležitější.</span></p>
          <p class="chunk" data-nb-ref-number="69" data-nb-words="13" data-nb-chars="79"><span class="idea" data-nb-ref-number="69" id="idea69" data-nb-words="13" data-nb-chars="79">„Máte štěstí, že&nbsp;neodvezeme na&nbsp;služebnu aspoň vás,“ řekne jí&nbsp;jeden z&nbsp;policistů.</span></p>
          <p class="chunk" data-nb-ref-number="70" data-nb-words="7" data-nb-chars="39"><span class="idea" data-nb-ref-number="70" id="idea70" data-nb-words="7" data-nb-chars="39">A&nbsp;druhý: „Kdo uklidí ty&nbsp;koňský sračky?“</span></p>
          <p class="chunk" data-nb-ref-number="71" data-nb-words="17" data-nb-chars="104"><span class="idea" data-nb-ref-number="71" id="idea71" data-nb-words="17" data-nb-chars="104">A&nbsp;komediant: „Možná by&nbsp;mohla tady mladá paní. Jako odpustek. Když nás chtěla do&nbsp;sraček namočit všechny.“</span></p>
          <p class="chunk" data-nb-ref-number="72" data-nb-words="42" data-nb-chars="248"><span class="idea" data-nb-ref-number="72" id="idea72" data-nb-words="42" data-nb-chars="248">Ale když znovu pohlédne s&nbsp;úsměvem do&nbsp;Běliných očí, uvidí tam zřejmě něco, co&nbsp;jej donutí nenapínat víc tuto strunu, tento okamžik. Takže se&nbsp;spokojí s&nbsp;tím, že&nbsp;se&nbsp;otočí k&nbsp;policistům, kteří právě flirtují s&nbsp;policistkami, a&nbsp;tiše, nicméně zřetelně řekne:</span></p>
          <p class="chunk" data-nb-ref-number="73" data-nb-words="27" data-nb-chars="156"><span class="idea" data-nb-ref-number="73" id="idea73" data-nb-words="27" data-nb-chars="156">„Orálek za&nbsp;stovku, kdo to&nbsp;kdy slyšel. Vod takových mlaďoučkých tlamiček. A&nbsp;kdo by&nbsp;při takový láci nezaváhal, že&nbsp;jo, chlapi, kdyby to&nbsp;teda vážně bylo možný…“</span></p>
        </section>
        <section>
          <p class="chunk" data-nb-ref-number="74" data-nb-words="3" data-nb-chars="15"><span class="idea" data-nb-ref-number="74" id="idea74" data-nb-words="3" data-nb-chars="15">Nic se&nbsp;nestalo.</span></p>
          <p class="chunk" data-nb-ref-number="75" data-nb-words="3" data-nb-chars="13"><span class="idea" data-nb-ref-number="75" id="idea75" data-nb-words="3" data-nb-chars="13">Říká si&nbsp;Běla.</span></p>
          <p class="chunk" data-nb-ref-number="76" data-nb-words="4" data-nb-chars="23"><span class="idea" data-nb-ref-number="76" id="idea76" data-nb-words="4" data-nb-chars="23">Vlastně se&nbsp;<em>nic</em> nestalo.</span></p>
          <p class="chunk" data-nb-ref-number="77" data-nb-words="17" data-nb-chars="112"><span class="idea" data-nb-ref-number="77" id="idea77" data-nb-words="17" data-nb-chars="112">Říká si&nbsp;snad dvacetkrát, dokonce i&nbsp;polohlasem. Stejně bych ničemu nezabránila. Za&nbsp;nejbližším rohem to&nbsp;udělá zas.</span></p>
          <p class="chunk" data-nb-ref-number="78" data-nb-words="35" data-nb-chars="197"><span class="idea" data-nb-ref-number="78" id="idea78" data-nb-words="35" data-nb-chars="197">Se&nbsp;slzami pokoření v&nbsp;očích jde rychle kolem dětského hřiště, skoro běží, aby dohnala své zpoždění, srdce jí&nbsp;v&nbsp;tom vedru tluče skoro bolestivě. A&nbsp;málem se&nbsp;i&nbsp;zastaví, když za&nbsp;sebou uslyší známý hlas:</span></p>
          <p class="chunk" data-nb-ref-number="79" data-nb-words="7" data-nb-chars="40"><span class="idea" data-nb-ref-number="79" id="idea79" data-nb-words="7" data-nb-chars="40">„Ale pokus to&nbsp;byl fakt dobrej, paninko.“</span></p>
          <p class="chunk" data-nb-ref-number="80" data-nb-words="78" data-nb-chars="473"><span class="idea" data-nb-ref-number="80" id="idea80" data-nb-words="78" data-nb-chars="473">Ohlédne se&nbsp;a&nbsp;samozřejmě uvidí toho starého komedianta, který ji&nbsp;hravě dostihl&nbsp;– protože má&nbsp;na&nbsp;nohách in-line brusle. Proboha, to&nbsp;snad ne. Zbláznila jsem se&nbsp;už&nbsp;konečně? Je&nbsp;to&nbsp;nejstarší muž, jakého kdy viděla na&nbsp;kolečkových bruslích; a&nbsp;současně si&nbsp;uvědomuje, že&nbsp;jeho svalnaté nohy vůbec nevypadají staře, jsou jako nohy mladých běžců, kteří ji&nbsp;za&nbsp;soumraku míjejí na&nbsp;těchto cestičkách. A&nbsp;to jí&nbsp;v&nbsp;první chvíli přijde ještě odpornější, vulgárnější a&nbsp;nechutnější než to, co&nbsp;řekl.</span></p>
          <p class="chunk" data-nb-ref-number="81" data-nb-words="9" data-nb-chars="48"><span class="idea" data-nb-ref-number="81" id="idea81" data-nb-words="9" data-nb-chars="48">Proto zostra odsekne, ať&nbsp;už&nbsp;jí&nbsp;dá&nbsp;laskavě pokoj.</span></p>
          <p class="chunk" data-nb-ref-number="82" data-nb-words="35" data-nb-chars="188"><span class="idea" data-nb-ref-number="82" id="idea82" data-nb-words="35" data-nb-chars="188">„Nebo co? Zavoláte znovu policajty? To&nbsp;už&nbsp;by&nbsp;nebyl moc dobrej pokus, paninko, a&nbsp;vy to&nbsp;víte. To&nbsp;byste to&nbsp;posrala víc než ti&nbsp;policajtští koně. To&nbsp;už&nbsp;by&nbsp;vás opravdu někam odvezli a&nbsp;<em>ustájili</em>.“</span></p>
          <p class="chunk" data-nb-ref-number="83" data-nb-words="5" data-nb-chars="25"><span class="idea" data-nb-ref-number="83" id="idea83" data-nb-words="5" data-nb-chars="25">„Co ode mě&nbsp;ještě chcete?“</span></p>
          <p class="chunk" data-nb-ref-number="84" data-nb-words="4" data-nb-chars="20"><span class="idea" data-nb-ref-number="84" id="idea84" data-nb-words="4" data-nb-chars="20">„Že by&nbsp;– odpuštění?“</span></p>
          <p class="chunk" data-nb-ref-number="85" data-nb-words="6" data-nb-chars="31"><span class="idea" data-nb-ref-number="85" id="idea85" data-nb-words="6" data-nb-chars="31">„Vy se&nbsp;mi&nbsp;snad chcete omluvit?“</span></p>
          <p class="chunk" data-nb-ref-number="86" data-nb-words="26" data-nb-chars="149"><span class="idea" data-nb-ref-number="86" id="idea86" data-nb-words="26" data-nb-chars="149">„K&nbsp;čemu ta&nbsp;ironie? Chci vám <em>odpustit</em>. A&nbsp;to je&nbsp;velkej rozdíl, skoro zásadní. A&nbsp;o&nbsp;totéž chci požádat vás. Výměnnej obchod, burza odpustků. Bez ironie.“</span></p>
          <p class="chunk" data-nb-ref-number="87" data-nb-words="8" data-nb-chars="48"><span class="idea" data-nb-ref-number="87" id="idea87" data-nb-words="8" data-nb-chars="48">„Prosím vás, opravdu už&nbsp;nezdržujte mě&nbsp;ani sebe.“</span></p>
          <p class="chunk" data-nb-ref-number="88" data-nb-words="33" data-nb-chars="185"><span class="idea" data-nb-ref-number="88" id="idea88" data-nb-words="33" data-nb-chars="185">„Prosíte <em>málo</em>. A&nbsp;já mám navíc všechen čas světa, paninko. Na&nbsp;rozdíl od&nbsp;vás, že? Ale jak chcete, odpustky stejně nejsou můj byznys. Co&nbsp;jsem chtěl, to&nbsp;už&nbsp;jsem dostal. Přibrzdil jsem vás.“</span></p>
          <p class="chunk" data-nb-ref-number="89" data-nb-words="1" data-nb-chars="12"><span class="idea" data-nb-ref-number="89" id="idea89" data-nb-words="1" data-nb-chars="12">„Přibrzdil?“</span></p>
          <p class="chunk" data-nb-ref-number="90" data-nb-words="63" data-nb-chars="367"><span class="idea" data-nb-ref-number="90" id="idea90" data-nb-words="63" data-nb-chars="367">„Jak ostře sledovanej vlak s&nbsp;výbušninama, tak jsem vás přibrzdil. A&nbsp;vy jste výbušnin plná, řekl bych. <em>Cítil</em> bych. Tak jsem vám přehodil výhybku na&nbsp;jinou kolej, odborně kusou, mezi námi děvčaty ovšem slepou. V&nbsp;tom filmu jsem hrál mimochodem taky, toho esesáka, co&nbsp;chce střelit Miloška Hrmu do&nbsp;zad. Malá role, ale klíčová, docela jsem si&nbsp;ji&nbsp;užil. Viděla jste ten film?“</span></p>
          <p class="chunk" data-nb-ref-number="91" data-nb-words="1" data-nb-chars="5"><span class="idea" data-nb-ref-number="91" id="idea91" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="92" data-nb-words="11" data-nb-chars="62"><span class="idea" data-nb-ref-number="92" id="idea92" data-nb-words="11" data-nb-chars="62">„Lhaní je&nbsp;moc nepěkná věc, to&nbsp;vždy říkávám těm svým děvčatům.“</span></p>
          <p class="chunk" data-nb-ref-number="93" data-nb-words="10" data-nb-chars="47"><span class="idea" data-nb-ref-number="93" id="idea93" data-nb-words="10" data-nb-chars="47">„Tak se&nbsp;k&nbsp;nim laskavě vraťte a&nbsp;dejte mi&nbsp;pokoj.“</span></p>
          <p class="chunk" data-nb-ref-number="94" data-nb-words="66" data-nb-chars="392"><span class="idea" data-nb-ref-number="94" id="idea94" data-nb-words="66" data-nb-chars="392">„Ale jděte. Ty&nbsp;už&nbsp;jsou někde na&nbsp;Cejlu dávno součástí tržního hospodářství, aby měly na&nbsp;herák pro své černovlasé bratříčky. Pokud se&nbsp;od&nbsp;vás dožaduji omluvy, tak určitě ne&nbsp;proto, že&nbsp;jste mi&nbsp;zkazila prima šťouch. Nedotkl bych se&nbsp;jich ani kulečníkovým tágem, natožpak tím svým. Mě&nbsp;zajímáte jenom vy, má&nbsp;paní. Tak už&nbsp;se&nbsp;ke&nbsp;mně laskavě chovejte laskavě, nebo vás místo přibrždění rovnou <em>vykolejím</em>.“</span></p>
          <p class="chunk" data-nb-ref-number="95" data-nb-words="5" data-nb-chars="31"><span class="idea" data-nb-ref-number="95" id="idea95" data-nb-words="5" data-nb-chars="31">„Opravdu nevím, o&nbsp;čem mluvíte.“</span></p>
          <p class="chunk" data-nb-ref-number="96" data-nb-words="11" data-nb-chars="57"><span class="idea" data-nb-ref-number="96" id="idea96" data-nb-words="11" data-nb-chars="57">„To je&nbsp;docela dobře možné, že&nbsp;nevíte. Ale <em>cítíte</em> to, že?“</span></p>
          <p class="chunk" data-nb-ref-number="97" data-nb-words="69" data-nb-chars="394"><span class="idea" data-nb-ref-number="97" id="idea97" data-nb-words="69" data-nb-chars="394">Běla ovšem cítí jen své srdce, snažící se&nbsp;prorazit klec žeber. Najednou se&nbsp;nemůže nadechnout, po&nbsp;celém těle jí&nbsp;vyrazil pot. Skoro se&nbsp;jí&nbsp;zamotá hlava… nebo se&nbsp;to&nbsp;tak zrychleně otáčí svět? Jako by&nbsp;už&nbsp;hodinu seděla na&nbsp;nedalekém dětském kolotoči, který pořád jen zrychluje a&nbsp;zrychluje. Zalapá po&nbsp;dechu a&nbsp;pak už&nbsp;jen cítí silné paže, které ji&nbsp;podpírají, které ji&nbsp;někam vedou, které ji&nbsp;někam ukládají.</span></p>
          <p class="chunk" data-nb-ref-number="98" data-nb-words="13" data-nb-chars="74"><span class="idea" data-nb-ref-number="98" id="idea98" data-nb-words="13" data-nb-chars="74">„Možná toho cítíte <em>až příliš</em>, dušinko. Ale od&nbsp;toho se&nbsp;dá&nbsp;snadno odpomoci…“</span></p>
        </section>
        <section>
          <p class="chunk" data-nb-ref-number="99" data-nb-words="3" data-nb-chars="14"><span class="idea" data-nb-ref-number="99" id="idea99" data-nb-words="3" data-nb-chars="14">Je&nbsp;v&nbsp;bludišti.</span></p>
          <p class="chunk" data-nb-ref-number="100" data-nb-words="3" data-nb-chars="17"><span class="idea" data-nb-ref-number="100" id="idea100" data-nb-words="3" data-nb-chars="17">Ve&nbsp;<em>svém</em> bludišti.</span></p>
          <p class="chunk" data-nb-ref-number="101" data-nb-words="4" data-nb-chars="20"><span class="idea" data-nb-ref-number="101" id="idea101" data-nb-words="4" data-nb-chars="20">Stojí v&nbsp;jeho středu.</span></p>
          <p class="chunk" data-nb-ref-number="102" data-nb-words="36" data-nb-chars="198"><span class="idea" data-nb-ref-number="102" id="idea102" data-nb-words="36" data-nb-chars="198">Najednou ale neví, kolik je&nbsp;hodin. Poprvé za&nbsp;mnoho let to&nbsp;neví. A&nbsp;protože nezná přesný čas, neví ani, kterým ze&nbsp;tří východů má&nbsp;z&nbsp;bludiště vyjít. K&nbsp;umělému jezírku? K&nbsp;Merhautově bustě? Ke&nbsp;psí loučce?</span></p>
          <p class="chunk" data-nb-ref-number="103" data-nb-words="13" data-nb-chars="71"><span class="idea" data-nb-ref-number="103" id="idea103" data-nb-words="13" data-nb-chars="71">A&nbsp;za svými zády slyší důvěrně známý hlas, jak zpívá tu&nbsp;starou písničku:</span></p>
        </section>
        <section>
          <p class="chunk" data-nb-ref-number="104" data-nb-words="21" data-nb-chars="134"><em><span class="idea" data-nb-ref-number="104" id="idea104" data-nb-words="4" data-nb-chars="25">Anička v&nbsp;dětském bludišti<br></span>
<span class="idea" data-nb-ref-number="105" id="idea105" data-nb-words="3" data-nb-chars="20">Našla dospělé hračky<br></span>
<span class="idea" data-nb-ref-number="106" id="idea106" data-nb-words="3" data-nb-chars="20">Sračky sračky sračky<br></span>
<span class="idea" data-nb-ref-number="107" id="idea107" data-nb-words="3" data-nb-chars="24">Slyšela dospělou pohádku<br></span>
<span class="idea" data-nb-ref-number="108" id="idea108" data-nb-words="5" data-nb-chars="25">A&nbsp;čas se&nbsp;rozběhl pozpátku<br></span>
<span class="idea" data-nb-ref-number="109" id="idea109" data-nb-words="3" data-nb-chars="20">Sračky sračky sračky</span></em></p>
        </section>
        <section>
          <p class="chunk" data-nb-ref-number="105" data-nb-words="87" data-nb-chars="467"><span class="idea" data-nb-ref-number="110" id="idea110" data-nb-words="87" data-nb-chars="467">Když se&nbsp;Běla vzpamatuje, ještě pořád je&nbsp;v&nbsp;parku. Ještě pořád je&nbsp;deset minut po&nbsp;poledni: přesný čas Běla pozná, aniž by&nbsp;musela pohlédnout na&nbsp;hodinky. Byla mimo sebe&nbsp;– a&nbsp;snad i&nbsp;mimo tento svět&nbsp;– sotva pár vteřin. Celá její tvář je&nbsp;mokrá, teď už&nbsp;však ne&nbsp;slza­mi: ten hrozný chlap jí&nbsp;totiž právě vylil na&nbsp;hlavu skoro celou láhev vody z&nbsp;jejího vlastního batůžku, zbytek jí&nbsp;podává k&nbsp;napití. Běla nemůže odmítnout; ba&nbsp;na&nbsp;okamžik je&nbsp;mu&nbsp;skoro vděčná, že&nbsp;ji&nbsp;posadil na&nbsp;lavičku.</span></p>
          <p class="chunk" data-nb-ref-number="106" data-nb-words="9" data-nb-chars="50"><span class="idea" data-nb-ref-number="111" id="idea111" data-nb-words="9" data-nb-chars="50">„To vy&nbsp;jste zpíval tu&nbsp;písničku?“ ptá se&nbsp;rozespale.</span></p>
          <p class="chunk" data-nb-ref-number="107" data-nb-words="4" data-nb-chars="26"><span class="idea" data-nb-ref-number="112" id="idea112" data-nb-words="4" data-nb-chars="26">„Jakou písničku, mé&nbsp;dítě?“</span></p>
          <p class="chunk" data-nb-ref-number="108" data-nb-words="3" data-nb-chars="19"><span class="idea" data-nb-ref-number="113" id="idea113" data-nb-words="3" data-nb-chars="19">„Nejsem vaše dítě.“</span></p>
          <p class="chunk" data-nb-ref-number="109" data-nb-words="8" data-nb-chars="47"><span class="idea" data-nb-ref-number="114" id="idea114" data-nb-words="8" data-nb-chars="47">„Jestli se&nbsp;čas rozběhl pozpátku, tak možná jo.“</span></p>
          <p class="chunk" data-nb-ref-number="110" data-nb-words="29" data-nb-chars="188"><span class="idea" data-nb-ref-number="115" id="idea115" data-nb-words="29" data-nb-chars="188">Proboha. Nechce s&nbsp;ním mluvit. S&nbsp;tím odporným chlapem. Ale <em>musí</em>. Už&nbsp;kvůli té&nbsp;jeho předchozí odpovědi. Bývala to&nbsp;nejoblíbenější písnička <em>jejího</em> dítěte. Její dcery. „Odkud tu&nbsp;písničku znáte?“</span></p>
          <p class="chunk" data-nb-ref-number="111" data-nb-words="78" data-nb-chars="476"><span class="idea" data-nb-ref-number="116" id="idea116" data-nb-words="78" data-nb-chars="476">„Já znám miliony písní, paninko. Při vší skromnosti, jež kupodivu nepochází od&nbsp;slova veš. A&nbsp;miliony jsem jich zpíval&nbsp;– v&nbsp;tisících muzikálů na&nbsp;stovkách pódií. A&nbsp;vždy s&nbsp;velkým sukcesem. Jsem nejskromnější člověk na&nbsp;světě, říkávám vždy skromně. Ale ta&nbsp;odrhovačka, na&nbsp;niž se&nbsp;ptáte, zní nejspíš jen ve&nbsp;vaší hlavě. A&nbsp;to není koncertní sál se&nbsp;zrovna nejlepší akustikou, že? Ale můžeme ji&nbsp;vylepšit jednoduchým paravánem, stejně jako osvětlení. Nepálí vás ty&nbsp;reflektory příliš do&nbsp;očí?“</span></p>
          <p class="chunk" data-nb-ref-number="112" data-nb-words="49" data-nb-chars="252"><span class="idea" data-nb-ref-number="117" id="idea117" data-nb-words="49" data-nb-chars="252">A&nbsp;roztáhne nad nimi černý pánský deštník&nbsp;– tak velký, že&nbsp;jsou pod ním na&nbsp;lavičce téměř jako ve&nbsp;stanu. „To dusno člověka hrozně zneklidňuje&nbsp;– ale v&nbsp;tomhle parku nejen to. Ještě <em>něco</em> tu&nbsp;je, paninko, a&nbsp;vy to&nbsp;víte. Že? Tam v&nbsp;dolní části, kolem toho náspu.“</span></p>
          <p class="chunk" data-nb-ref-number="113" data-nb-words="2" data-nb-chars="9"><span class="idea" data-nb-ref-number="118" id="idea118" data-nb-words="2" data-nb-chars="9">„Co vím?“</span></p>
          <p class="chunk" data-nb-ref-number="114" data-nb-words="16" data-nb-chars="79"><span class="idea" data-nb-ref-number="119" id="idea119" data-nb-words="16" data-nb-chars="79">„Všimla jste si, že&nbsp;když se&nbsp;tu&nbsp;občas servou psi do&nbsp;krve, vždycky je&nbsp;to&nbsp;támhle?“</span></p>
          <p class="chunk" data-nb-ref-number="115" data-nb-words="4" data-nb-chars="30"><span class="idea" data-nb-ref-number="120" id="idea120" data-nb-words="4" data-nb-chars="30">„Opravdu vám vůbec nerozumím…“</span></p>
          <p class="chunk" data-nb-ref-number="116" data-nb-words="3" data-nb-chars="17"><span class="idea" data-nb-ref-number="121" id="idea121" data-nb-words="3" data-nb-chars="17">„A&nbsp;chtěla byste?“</span></p>
          <p class="chunk" data-nb-ref-number="117" data-nb-words="49" data-nb-chars="274"><span class="idea" data-nb-ref-number="122" id="idea122" data-nb-words="49" data-nb-chars="274">Upírá na&nbsp;ni&nbsp;pobaveně oči, jež teď už&nbsp;vůbec nejsou kalné; ve&nbsp;stínu toho černého deštníku září jako modré diody notebooku, na&nbsp;němž po&nbsp;večerech pracoval její manžel a&nbsp;který Běla už&nbsp;měsíce nezapnula. Měla by&nbsp;vstát a&nbsp;odejít, ale cítí, že&nbsp;to&nbsp;ještě nedokáže. Dokážu to&nbsp;vůbec někdy?</span></p>
          <p class="chunk" data-nb-ref-number="118" data-nb-words="31" data-nb-chars="165"><span class="idea" data-nb-ref-number="123" id="idea123" data-nb-words="31" data-nb-chars="165">„Nikde jinde na&nbsp;světě nic podobného nenajdete, já&nbsp;to&nbsp;osobně ověřoval. Vy&nbsp;přece víte, co&nbsp;je&nbsp;pod tou pěšinou tam na&nbsp;náspu, po&nbsp;níž každý den ráno jdete. Přesně v&nbsp;7.50.“</span></p>
          <p class="chunk" data-nb-ref-number="119" data-nb-words="55" data-nb-chars="337"><span class="idea" data-nb-ref-number="124" id="idea124" data-nb-words="55" data-nb-chars="337">Běla se&nbsp;tam nemusí ani podívat, aby věděla. Park je&nbsp;nepravidelný čtyřúhelník přibližně kilometr na&nbsp;osm set metrů a&nbsp;celá jeho delší část je&nbsp;– rovnoběžně s&nbsp;hranou, tvořenou městským silničním okruhem&nbsp;– proťata nevysokým, ale zřetelným travnatým valem. Jako by&nbsp;tu&nbsp;před lety vedla železniční trať. Jenže ta&nbsp;pravá trať vede naopak <em>pod</em> náspem.</span></p>
          <p class="chunk" data-nb-ref-number="120" data-nb-words="33" data-nb-chars="238"><span class="idea" data-nb-ref-number="125" id="idea125" data-nb-words="33" data-nb-chars="238">Když řekne tomu komediantovi správnou odpověď, komediant ji&nbsp;odmění komediálním číslem. Vyskočí na&nbsp;nohy, vykrouží na&nbsp;svých kolečkových bruslích neuvěřitelně jistou piruetu a&nbsp;přitom zpívá&nbsp;– kramářskou píseň dávného trhovce ze&nbsp;Zelného rynku:</span></p>
        </section>
        <section>
          <p class="chunk" data-nb-ref-number="121" data-nb-words="16" data-nb-chars="71"><em><span class="idea" data-nb-ref-number="126" id="idea126" data-nb-words="6" data-nb-chars="26">Néni to&nbsp;pravda, je&nbsp;to&nbsp;šmé,<br></span>
<span class="idea" data-nb-ref-number="127" id="idea127" data-nb-words="6" data-nb-chars="24">že&nbsp;pré už&nbsp;Ponávky néni&nbsp;—<br></span>
<span class="idea" data-nb-ref-number="128" id="idea128" data-nb-words="4" data-nb-chars="21">déte si&nbsp;bacha, křéni!</span></em></p>
        </section>
        <section>
          <p class="chunk" data-nb-ref-number="122" data-nb-words="84" data-nb-chars="486"><span class="idea" data-nb-ref-number="129" id="idea129" data-nb-words="84" data-nb-chars="486">Historii zmizelé Ponávky zná Běla od&nbsp;manžela, který jí&nbsp;to&nbsp;nejednou vyprávěl, když právě kolem této říčky&nbsp;– spíš širšího potoka&nbsp;– chodívali na&nbsp;nedělní výlet z&nbsp;Mokré Hory do&nbsp;Vranova u&nbsp;Brna. Právě po&nbsp;vranovském kostele se&nbsp;teď Běle zasteskne. Po&nbsp;tom konejšivém chladu a&nbsp;tichu. Po&nbsp;hlubokém vnitřním klidu a&nbsp;pocitu bezpečí, který cítívala v&nbsp;těch prastarých dřevěných lavicích: v&nbsp;tom místě, kde se&nbsp;stal zázrak. Tam bych se&nbsp;teď chtěla uchýlit. Tam bych snad byla v&nbsp;bezpečí i&nbsp;před tímto úchylem.</span></p>
          <p class="chunk" data-nb-ref-number="123" data-nb-words="56" data-nb-chars="356"><span class="idea" data-nb-ref-number="130" id="idea130" data-nb-words="56" data-nb-chars="356">„To je&nbsp;na&nbsp;tom právě to&nbsp;zajímavý, paninko.“ Komediant už&nbsp;si&nbsp;zase sedl vedle ní&nbsp;pod komický deštník, jenž ovšem přece jen skýtá jistou ochranu před spalujícím žárem. „Že ta&nbsp;Ponávka pramení přímo pod vranovským kostelem&nbsp;– podle mých vlastních speleologických průzkumů dokonce ze&nbsp;stejnýho zdroje, který napájí ten zázračný pramen v&nbsp;kostele. Věříte na&nbsp;zázraky?“</span></p>
          <p class="chunk" data-nb-ref-number="124" data-nb-words="41" data-nb-chars="235"><span class="idea" data-nb-ref-number="131" id="idea131" data-nb-words="41" data-nb-chars="235">Běla opět jen krčí rameny. Přece s&nbsp;ním nebude mluvit o&nbsp;tom, v&nbsp;co skutečně věří. Ale přesto si&nbsp;hned vzpomene na&nbsp;chuť vody z&nbsp;vranovského pramene. Vody, jež dle legendy vyléčila moravského maršálka Viléma ze&nbsp;slepoty… a&nbsp;pak stovky dalších.</span></p>
          <p class="chunk" data-nb-ref-number="125" data-nb-words="54" data-nb-chars="372"><span class="idea" data-nb-ref-number="132" id="idea132" data-nb-words="54" data-nb-chars="372">„<em>Ordo fratres minorum</em>,“ praví ten komediant, a&nbsp;dokonce namaluje rukou ve&nbsp;vzduchu kříž. „Františkánský řád nejmenších bratří, tihle francouzští pauláni teď na&nbsp;Vranově od&nbsp;rána do&nbsp;večera požírají mezi modlitbami vařené šneky. Nekecám, milostivá. Kvůli své pravé víře jsou falešnými vegetariány, ryby a&nbsp;hlemýždě si&nbsp;usmlouvali. A&nbsp;o&nbsp;jubilejních poutích tam kšeftují s&nbsp;odpustky.“</span></p>
          <p class="chunk" data-nb-ref-number="126" data-nb-words="14" data-nb-chars="76"><span class="idea" data-nb-ref-number="133" id="idea133" data-nb-words="14" data-nb-chars="76">Běla také cítí něco slizkého. Něco, před čím by&nbsp;sama chtěla zalézt do&nbsp;ulity.</span></p>
          <p class="chunk" data-nb-ref-number="127" data-nb-words="51" data-nb-chars="302"><span class="idea" data-nb-ref-number="134" id="idea134" data-nb-words="51" data-nb-chars="302">„Dokonce tam měli exorcistu, tehdy jediného oficiálního vymítače ďábla v&nbsp;naší krásné zemi. Chtěl jsem se&nbsp;ho&nbsp;zeptat, jak to&nbsp;souvisí s&nbsp;těmi šneky&nbsp;– ale taky už&nbsp;zalezl do&nbsp;ulity. Možná se&nbsp;trochu přepil tý&nbsp;zázračný vody, ochraňuj ho&nbsp;svatá panenka vranovská. Nechcete se&nbsp;tý&nbsp;zázračný vody taky opatrně napít?“</span></p>
          <p class="chunk" data-nb-ref-number="128" data-nb-words="39" data-nb-chars="204"><span class="idea" data-nb-ref-number="135" id="idea135" data-nb-words="39" data-nb-chars="204">A&nbsp;podává Běle orosenou láhev plnou vody. Běla by&nbsp;se&nbsp;vsadila, že&nbsp;je&nbsp;to&nbsp;<em>její</em> láhev. Ta, kterou před chvilkou dopila do&nbsp;dna. Odmítne ji, třebaže nejen hrdlo, ale i&nbsp;srdce se&nbsp;jí&nbsp;svírá touhou po&nbsp;té&nbsp;ledové vodě.</span></p>
          <p class="chunk" data-nb-ref-number="129" data-nb-words="55" data-nb-chars="313"><span class="idea" data-nb-ref-number="136" id="idea136" data-nb-words="55" data-nb-chars="313">„Děláte chybu, v&nbsp;tomhle vedru vám může z&nbsp;dehydratace přeskočit ještě víc než teď. Měla byste radši ležet doma v&nbsp;chládku a&nbsp;poslouchat Bachovy houslové duety&nbsp;– a&nbsp;ne se&nbsp;mi&nbsp;tu&nbsp;motat po&nbsp;parku jak starej dementní ajznboňák, co&nbsp;si&nbsp;při každým zahoukání vlaku kontroluje hodinky. Ten váš problém se&nbsp;ale jmenuje jinak, že?“</span></p>
          <p class="chunk" data-nb-ref-number="130" data-nb-words="6" data-nb-chars="40"><span class="idea" data-nb-ref-number="137" id="idea137" data-nb-words="6" data-nb-chars="40">„Jak víte, že&nbsp;poslouchám Bachovy duety?“</span></p>
          <p class="chunk" data-nb-ref-number="131" data-nb-words="83" data-nb-chars="488"><span class="idea" data-nb-ref-number="138" id="idea138" data-nb-words="83" data-nb-chars="488">„A&nbsp;jak vím, že&nbsp;Ponávka pramení v&nbsp;podzemí ze&nbsp;stejného pramene jako zázračná studánka Panenky Marie na&nbsp;Vranově? A&nbsp;sotvaže proteče kolem pár lidských obydlí, už&nbsp;je&nbsp;z&nbsp;ní smradlavá stoka, ze&nbsp;které by&nbsp;se&nbsp;nenapil ani ten policajtskej kůň. Právě proto ji&nbsp;naši předci už&nbsp;na&nbsp;severním kraji Brna svedli do&nbsp;podzemí, aby její puch neotravoval celé město. Původně božský pramen bohorodiččin, tady pod námi už&nbsp;jen fekální stoka. Ale tato laciná metafora není tím důvodem, proč vám to&nbsp;vyprávím, mé&nbsp;dítě.“</span></p>
          <p class="chunk" data-nb-ref-number="132" data-nb-words="3" data-nb-chars="19"><span class="idea" data-nb-ref-number="139" id="idea139" data-nb-words="3" data-nb-chars="19">„Nejsem vaše dítě.“</span></p>
          <p class="chunk" data-nb-ref-number="133" data-nb-words="10" data-nb-chars="60"><span class="idea" data-nb-ref-number="140" id="idea140" data-nb-words="10" data-nb-chars="60">„To je&nbsp;taky jen metafora. Nevěřila byste ovšem, jak přesná.“</span></p>
          <p class="chunk" data-nb-ref-number="134" data-nb-words="6" data-nb-chars="40"><span class="idea" data-nb-ref-number="141" id="idea141" data-nb-words="6" data-nb-chars="40">„Jak víte, že&nbsp;poslouchám Bachovy duety?“</span></p>
          <p class="chunk" data-nb-ref-number="135" data-nb-words="44" data-nb-chars="271"><span class="idea" data-nb-ref-number="142" id="idea142" data-nb-words="44" data-nb-chars="271">„A&nbsp;ještě radši jeho violoncellové sonáty, to&nbsp;vroucí doprošování se&nbsp;dirigenta na&nbsp;nebesích. Vážně si&nbsp;myslíte, že&nbsp;vám to&nbsp;pomůže? Že&nbsp;vás to&nbsp;– ochrání? Nejen vy&nbsp;máte dokonalý sluch. Copak tím sluchem opravdu někdy neslyšíte ty&nbsp;dračí prameny pod bludištěm? Pod <em>svým</em> bludištěm?“</span></p>
          <p class="chunk" data-nb-ref-number="136" data-nb-words="108" data-nb-chars="619"><span class="idea" data-nb-ref-number="143" id="idea143" data-nb-words="108" data-nb-chars="619">Běla se&nbsp;tedy zeptá, jaké dračí prameny. Nechtěla se&nbsp;zeptat. Ale <em>musí</em>. Ne&nbsp;z&nbsp;vlastní vůle. A&nbsp;kdyby jí&nbsp;to&nbsp;nevyprávěl on, ten šílený komediant s&nbsp;kolečkovými bruslemi na&nbsp;chlupatých nohách, snad by&nbsp;to&nbsp;Běle přišlo i&nbsp;zajímavé. Vysvětluje jí&nbsp;totiž, že&nbsp;je&nbsp;naprostou světovou raritou, aby v&nbsp;bezprostřední blízkosti skutečné řeky&nbsp;– to&nbsp;je&nbsp;Ponávka ve&nbsp;sklepení pod tím valem, miláčku&nbsp;– tekla další řeka, a&nbsp;to umělá. Je&nbsp;to&nbsp;sice jen potok, malebný potůček, od&nbsp;pramene až&nbsp;po&nbsp;umělé jezírko dlouhý sotva dvě stě metrů, jen záminka pro vysazení vodních květů a&nbsp;stavbu tří půvabných můstků&nbsp;– ale i&nbsp;tento potůček má&nbsp;svou temnou podzemní část.</span></p>
          <p class="chunk" data-nb-ref-number="137" data-nb-words="32" data-nb-chars="198"><span class="idea" data-nb-ref-number="144" id="idea144" data-nb-words="32" data-nb-chars="198">„Je to&nbsp;plastová trubka zakopaná v&nbsp;zemi, kterou čerpadlo vrací vodu z&nbsp;jezírka zpátky k&nbsp;falešnému prameni. Uznejte, není to&nbsp;pakárna&nbsp;– vybudovat umělou říčku přímo nad pravou řekou, ukrytou v&nbsp;podzemí?“</span></p>
          <p class="chunk" data-nb-ref-number="138" data-nb-words="5" data-nb-chars="26"><span class="idea" data-nb-ref-number="145" id="idea145" data-nb-words="5" data-nb-chars="26">„Mně se&nbsp;ten potůček líbí.“</span></p>
          <p class="chunk" data-nb-ref-number="139" data-nb-words="80" data-nb-chars="437"><span class="idea" data-nb-ref-number="146" id="idea146" data-nb-words="80" data-nb-chars="437">„To mně taky, rád v&nbsp;něm někdy něco smočím. Ale co&nbsp;se&nbsp;mně už&nbsp;vůbec <em>nelíbí</em>, je&nbsp;to, že&nbsp;se&nbsp;ta&nbsp;podzemní trubka kříží s&nbsp;podzemní Ponávkou přímo pod středem toho bludiště. To&nbsp;mi&nbsp;řekněte, kdo tohle naplánoval. Ptal jsem se&nbsp;i&nbsp;toho zahradního architekta, ale ten mi&nbsp;tvrdil, že&nbsp;to&nbsp;musí být jen náhoda. Náhoda! A&nbsp;protože se&nbsp;nemůžu zeptat toho <em>velkého architekta</em>, co&nbsp;ho&nbsp;vzývají svobodní zednáři, napadlo mě, že&nbsp;vy&nbsp;o&nbsp;tom budete třeba taky něco vědět.“</span></p>
          <p class="chunk" data-nb-ref-number="140" data-nb-words="18" data-nb-chars="89"><span class="idea" data-nb-ref-number="147" id="idea147" data-nb-words="18" data-nb-chars="89">„Já? Já&nbsp;o&nbsp;tom teď slyším úplně poprvé. A&nbsp;od vás. Takže kdoví, jestli je&nbsp;to&nbsp;vůbec pravda.“</span></p>
          <p class="chunk" data-nb-ref-number="141" data-nb-words="10" data-nb-chars="51"><span class="idea" data-nb-ref-number="148" id="idea148" data-nb-words="10" data-nb-chars="51">„Mám vás vzít s&nbsp;sebou tam dolů, abyste mi&nbsp;uvěřila?“</span></p>
          <p class="chunk" data-nb-ref-number="142" data-nb-words="3" data-nb-chars="13"><span class="idea" data-nb-ref-number="149" id="idea149" data-nb-words="3" data-nb-chars="13">„Kam&nbsp;– dolů?“</span></p>
          <p class="chunk" data-nb-ref-number="143" data-nb-words="39" data-nb-chars="231"><span class="idea" data-nb-ref-number="150" id="idea150" data-nb-words="39" data-nb-chars="231">„Jenom nedělejte drahoty. Jednou vás tam stejně vezmu. Protože ženská, která stává ve&nbsp;středu toho bludiště každej den přesně sedm­krát&nbsp;– sedmkrát denně přesně ve&nbsp;stejnej čas, ať&nbsp;je&nbsp;azzurro, nebo chčije&nbsp;– ta&nbsp;to&nbsp;ví. Nebo aspoň <em>cítí</em>.“</span></p>
        </section>
        <section>
          <p class="chunk" data-nb-ref-number="144" data-nb-words="50" data-nb-chars="334"><span class="idea" data-nb-ref-number="151" id="idea151" data-nb-words="50" data-nb-chars="334">Lužánky jsou nejstarší veřejný park v&nbsp;republice, pocházejí už&nbsp;z&nbsp;roku 1742; bludiště je&nbsp;ovšem nové, postavili je&nbsp;před necelými dvěma lety, nedlouho po&nbsp;umělém potůčku a&nbsp;jezírku. Vlastně nepostavili: dali mu&nbsp;vyrůst, protože jeho očividnou inspirací byla bludiště v&nbsp;zámeckých zahradách, takže stěny tvoří hustě nasazené a&nbsp;sestřižené keře.</span></p>
          <p class="chunk" data-nb-ref-number="145" data-nb-words="99" data-nb-chars="565"><span class="idea" data-nb-ref-number="152" id="idea152" data-nb-words="99" data-nb-chars="565">Když bludiště začalo vznikat&nbsp;– nejprve jen jako vydlážděné cestičky, mezi něž měli nasadit keře&nbsp;– Bělin manžel byl z&nbsp;toho vzteky bez sebe. (Ale tehdy už&nbsp;zuřil kvůli všemu, sám ve&nbsp;svém bludišti.) Mínil, že&nbsp;v&nbsp;úzkých chodbách bude jen samej bordel, plechovky od&nbsp;piva, šprcky a&nbsp;injekční stříkačky a&nbsp;budou tam srát nejen psi; už&nbsp;se&nbsp;bohužel nedožil toho, že&nbsp;keře jsou stříhány ve&nbsp;výši sotva půlmetrové, že&nbsp;do&nbsp;chodeb mezi nimi psi neradi, zato je&nbsp;milují děti. Z&nbsp;dospělých vejdou do&nbsp;bludiště jen jejich rodiče&nbsp;– a&nbsp;kromě nich samozřejmě Běla, hrající ovšem docela jinou hru.</span></p>
          <p class="chunk" data-nb-ref-number="146" data-nb-words="11" data-nb-chars="56"><span class="idea" data-nb-ref-number="153" id="idea153" data-nb-words="11" data-nb-chars="56"><em>Není to&nbsp;hra</em>: ale sama tomu tak říká, aby se&nbsp;nezbláznila.</span></p>
          <p class="chunk" data-nb-ref-number="147" data-nb-words="6" data-nb-chars="35"><span class="idea" data-nb-ref-number="154" id="idea154" data-nb-words="6" data-nb-chars="35">Aby se&nbsp;nezbláznila, hraje tuto hru.</span></p>
          <p class="chunk" data-nb-ref-number="148" data-nb-words="163" data-nb-chars="899"><span class="idea" data-nb-ref-number="155" id="idea155" data-nb-words="163" data-nb-chars="899"><em>Ztratila se&nbsp;mi&nbsp;v&nbsp;bludišti kočka (v bludišti se&nbsp;mi&nbsp;kočka ztratila; kočka se&nbsp;mi&nbsp;ztratila v&nbsp;bludišti)</em>. Tyto věty našla napsané v&nbsp;diáři své dcery, když tam marně hledala nějaké telefonní číslo, na&nbsp;něž by&nbsp;mohla zavolat do&nbsp;toho <em>jejího</em> bludiště. Dcera si&nbsp;to&nbsp;opsala z&nbsp;nějakého blogu, jež si&nbsp;vedla nějaká Jiřina Salaquardová. Běla si&nbsp;ty&nbsp;věty občas opakuje jako mantru, když se&nbsp;jí&nbsp;podaří navečer naposledy vyjít z&nbsp;bludiště, a&nbsp;říká si, kdo ta&nbsp;ženská asi je. Ta&nbsp;Salaquardová. Jestli ty&nbsp;věty sepsala jen jako nějakou slovní hříčku&nbsp;– nebo zda je&nbsp;v&nbsp;nich i&nbsp;něco hlubšího. Podobně totiž dumá i&nbsp;o&nbsp;sobě a&nbsp;o&nbsp;svém úkolu: hříčka&nbsp;– nebo něco, co&nbsp;má&nbsp;smysl? Jeden čas o&nbsp;té Salaquardové krátce přemýšlela, dokonce si&nbsp;ve&nbsp;veřejné knihovně půjčila její dvě staré sbírky veršů. Ne&nbsp;snad že&nbsp;by&nbsp;jim porozuměla, nikdy se&nbsp;o&nbsp;poezii nezajímala a&nbsp;zajímat ani nebude; ale zdálo se&nbsp;jí, že&nbsp;tahle ženská nejspíš o&nbsp;bludištích opravdu něco ví.</span></p>
          <p class="chunk" data-nb-ref-number="149" data-nb-words="208" data-nb-chars="1194"><span class="idea" data-nb-ref-number="156" id="idea156" data-nb-words="208" data-nb-chars="1194">Ale co&nbsp;je&nbsp;to&nbsp;vlastně za&nbsp;bludiště, když v&nbsp;něm vůbec nelze zabloudit? Má&nbsp;tvar kruhu o&nbsp;průměru dobrých třiceti metrů, rozděleného třemi hlavními cestičkami do&nbsp;výsečí s&nbsp;bočními pěšinami. Ale po&nbsp;těch Běla stejně nikdy nechodí, nepřišla sem bloudit: vejde vždy jednou z&nbsp;hlavních cest, po&nbsp;níž jde zpříma do&nbsp;středu. Tam se&nbsp;zastaví, vždy na&nbsp;deset vteřin; sevře do&nbsp;levé ruky tenký kmínek stromku, zasazeného přímo do&nbsp;středového okruží, a&nbsp;zvedne oči k&nbsp;obloze. Nic neříká: nikdy. A&nbsp;taky nic neslyší, ani svým dokonalým sluchem. Nečeká ani, že&nbsp;by&nbsp;měla, že&nbsp;by&nbsp;<em>mohla</em> něco uslyšet. Pak odchází jinou z&nbsp;přímých cest, než jakou vešla. V&nbsp;9.30 vejde od&nbsp;Merhauta a&nbsp;vyjde k&nbsp;jezírku, 11.05 vejde od&nbsp;psí loučky a&nbsp;odejde k&nbsp;Merhautovi, ve&nbsp;12.20 přesně obráceně, ve&nbsp;14.25 od&nbsp;jezírka ke&nbsp;psí loučce, v&nbsp;16.40 a&nbsp;19.45 dokonce vždy stejný průchod, od&nbsp;psí loučky k&nbsp;jezírku. K&nbsp;umělému jezírku vychází ze&nbsp;středu bludiště nejčastěji a&nbsp;také nejradši, musí se&nbsp;sklonit (poklonit) pod téměř vodorovnou větví starého tisu, jenž zasahuje až&nbsp;nad bludiště, a&nbsp;jde k&nbsp;vodě, ke&nbsp;kačenám na&nbsp;hladině a&nbsp;červeným okrasným rybám pod ní. Ale proto si&nbsp;tuto kombinace nezvolila; vědomě si&nbsp;nevybrala žádnou z&nbsp;nich. Na&nbsp;ní&nbsp;je&nbsp;pouze to, aby je&nbsp;<em>dodržovala</em>.</span></p>
        </section>
        <section>
          <p class="chunk" data-nb-ref-number="150" data-nb-words="45" data-nb-chars="240"><span class="idea" data-nb-ref-number="157" id="idea157" data-nb-words="45" data-nb-chars="240">„Není to&nbsp;tak výjimečné, jak si&nbsp;asi myslíte,“ řekne starý komediant a&nbsp;zhluboka se&nbsp;napije vody&nbsp;– z&nbsp;jiné láhve, než kterou nabízel Běle. Na&nbsp;okamžik ji&nbsp;napadne, že&nbsp;by&nbsp;se&nbsp;snad napila i&nbsp;po něm; ale jako tolik jiných tužeb, i&nbsp;tuto dokáže potlačit.</span></p>
          <p class="chunk" data-nb-ref-number="151" data-nb-words="2" data-nb-chars="13"><span class="idea" data-nb-ref-number="158" id="idea158" data-nb-words="2" data-nb-chars="13">„Co myslíte?“</span></p>
          <p class="chunk" data-nb-ref-number="152" data-nb-words="19" data-nb-chars="135"><span class="idea" data-nb-ref-number="159" id="idea159" data-nb-words="19" data-nb-chars="135">„Ten vás problém. Problémeček. Jen v&nbsp;této půvabné zemi trpí nějakou formou obsedantně kompulzivní poruchy přibližně třicet tisíc lidí.“</span></p>
          <p class="chunk" data-nb-ref-number="153" data-nb-words="2" data-nb-chars="13"><span class="idea" data-nb-ref-number="160" id="idea160" data-nb-words="2" data-nb-chars="13">„Já netrpím.“</span></p>
          <p class="chunk" data-nb-ref-number="154" data-nb-words="8" data-nb-chars="50"><span class="idea" data-nb-ref-number="161" id="idea161" data-nb-words="8" data-nb-chars="50">„Pravila pyšně. Na&nbsp;tu&nbsp;pýchu ovšem pozor, paninko.“</span></p>
          <p class="chunk" data-nb-ref-number="155" data-nb-words="3" data-nb-chars="17"><span class="idea" data-nb-ref-number="162" id="idea162" data-nb-words="3" data-nb-chars="17">„A&nbsp;nejsem pyšná.“</span></p>
          <p class="chunk" data-nb-ref-number="156" data-nb-words="20" data-nb-chars="122"><span class="idea" data-nb-ref-number="163" id="idea163" data-nb-words="20" data-nb-chars="122">„Třicet tisíc lidí. To&nbsp;už&nbsp;je&nbsp;slušné okresní město plné magorů. A&nbsp;nejsem magor, dodáte ještě. Že? Nýbrž zachraňujete svět.“</span></p>
          <p class="chunk" data-nb-ref-number="157" data-nb-words="25" data-nb-chars="119"><span class="idea" data-nb-ref-number="164" id="idea164" data-nb-words="25" data-nb-chars="119">Běla chce vstát z&nbsp;lavičky. Chce odejít. Ale nejde to. Ne&nbsp;že&nbsp;by&nbsp;byla dosud tak slabá. Spíš jako by&nbsp;ji&nbsp;něco táhlo k&nbsp;zemi.</span></p>
          <p class="chunk" data-nb-ref-number="158" data-nb-words="37" data-nb-chars="228"><span class="idea" data-nb-ref-number="165" id="idea165" data-nb-words="37" data-nb-chars="228">„Tohle je&nbsp;obvyklej omyl, paninko, v&nbsp;tom vašem magorským městě. Že&nbsp;vás někdo pozoruje shora, z&nbsp;tý nebeský lóže, odkud vám nakonec zatleská. Ale co&nbsp;když vás někdo šmíruje naopak zespodu z&nbsp;propadliště, kudy teče smradlavá Ponávka?“</span></p>
          <p class="chunk" data-nb-ref-number="159" data-nb-words="5" data-nb-chars="34"><span class="idea" data-nb-ref-number="166" id="idea166" data-nb-words="5" data-nb-chars="34">„Odkud tleskávali na&nbsp;divadle vám?“</span></p>
          <p class="chunk" data-nb-ref-number="160" data-nb-words="88" data-nb-chars="491"><span class="idea" data-nb-ref-number="167" id="idea167" data-nb-words="88" data-nb-chars="491">Teď ovšem zatleská on. Tak hlasitě, až&nbsp;k&nbsp;nim mladý žonglér na&nbsp;trávníku otočí hlavu&nbsp;– aniž by&nbsp;však přestal udržovat v&nbsp;povětří svých šest kuželů. Lesknou se&nbsp;v&nbsp;tom ostrém slunci jako boží šípy. „Bravo, paninko, bra-vo! Vy&nbsp;se&nbsp;jen tak nevzdáte, co? Já&nbsp;ale nebyl na&nbsp;jevišti žádná velká hvězda, v&nbsp;posledku už&nbsp;mě&nbsp;pověřovali dokonce jen nápovědou. Malý úkol, ale klíčový&nbsp;– asi jako ten váš. Šeptal jsem hvězdám mezi kulisami, co&nbsp;mají vlastně říkat. Asi jako ten hlas ve&nbsp;vaší hlavě. Ta&nbsp;<em>vaše</em> nápověda.“</span></p>
          <p class="chunk" data-nb-ref-number="161" data-nb-words="6" data-nb-chars="27"><span class="idea" data-nb-ref-number="168" id="idea168" data-nb-words="6" data-nb-chars="27">„Já nemám v&nbsp;hlavě žádnou&nbsp;–“</span></p>
          <p class="chunk" data-nb-ref-number="162" data-nb-words="149" data-nb-chars="833"><span class="idea" data-nb-ref-number="169" id="idea169" data-nb-words="149" data-nb-chars="833">„– nápovědu, já&nbsp;nemám v&nbsp;hlavě žádný hlas, já&nbsp;nemám v&nbsp;hlavě hroznou úzkost, že&nbsp;když nebudu přesně dodržovat svůj jízdní řád, nebesa se&nbsp;zhroutí a&nbsp;všichni v&nbsp;tomto parku zahynou. Takhle by&nbsp;vám to&nbsp;asi říkal klasický psychoterapeut&nbsp;– kdežto ten behaviorální by&nbsp;se&nbsp;vám pokusil pomoci úplně stejně jako teď já. Přivázal by&nbsp;vás k&nbsp;lavičce, přibrzdil by&nbsp;vás. Abyste viděla, že&nbsp;i&nbsp;když nepodlehnete svým obsesím, nic hrozného se&nbsp;nestane a&nbsp;šílený kolotoč světa se&nbsp;bude dál otáčet kolem své osy. Věřila byste, že&nbsp;támhleten žonglující magor si&nbsp;to&nbsp;o&nbsp;sobě dokonce myslí&nbsp;– že&nbsp;to&nbsp;on&nbsp;je&nbsp;tou osou? Leda tak osinou v&nbsp;prdeli, to&nbsp;mi&nbsp;věřte! Jenže vy&nbsp;jste nejspíš u&nbsp;žádného odborníka ani nebyla, že? Jinak byste už&nbsp;dávno brala antidepresiva a&nbsp;měla byste klid vy&nbsp;i&nbsp;já. Měla byste se&nbsp;doma radši podívat do&nbsp;šuplete, jestli tam nezbyly nějaký patáky po&nbsp;manželovi.“</span></p>
          <p class="chunk" data-nb-ref-number="163" data-nb-words="8" data-nb-chars="52"><span class="idea" data-nb-ref-number="170" id="idea170" data-nb-words="8" data-nb-chars="52">„Proč si&nbsp;myslíte, že&nbsp;můj manžel bral antidepresiva?“</span></p>
          <p class="chunk" data-nb-ref-number="164" data-nb-words="5" data-nb-chars="38"><span class="idea" data-nb-ref-number="171" id="idea171" data-nb-words="5" data-nb-chars="38">„Protože spáchal sebevraždu. Nebo ne?“</span></p>
          <p class="chunk" data-nb-ref-number="165" data-nb-words="8" data-nb-chars="47"><span class="idea" data-nb-ref-number="172" id="idea172" data-nb-words="8" data-nb-chars="47">„Samozřejmě že&nbsp;ne. Proč si&nbsp;to&nbsp;proboha myslíte?“</span></p>
          <p class="chunk" data-nb-ref-number="166" data-nb-words="45" data-nb-chars="270"><span class="idea" data-nb-ref-number="173" id="idea173" data-nb-words="45" data-nb-chars="270">„Boha do&nbsp;toho netahejte, tak zní moje standardní odpověď na&nbsp;většinu lidských otázek. Nějakej místní ptáček mi&nbsp;to&nbsp;nejspíš vyštěbetal, někteří na&nbsp;vás serou a&nbsp;jiní do&nbsp;vás opravdu vidí. Zatímco lidi s&nbsp;vaší diagnózou nevidí skoro nic. Jen svou cestu. Ten svůj zasranej úkol.“</span></p>
        </section>
        <section>
          <p class="chunk" data-nb-ref-number="167" data-nb-words="107" data-nb-chars="636"><span class="idea" data-nb-ref-number="174" id="idea174" data-nb-words="107" data-nb-chars="636">Bělin manžel byl chemik, přesněji biochemik, i&nbsp;když začínal s&nbsp;obyčejnou anorganickou chemií: o&nbsp;levé oko přišel už&nbsp;ve&nbsp;dvanácti letech, když hned na&nbsp;Boží hod experimentoval s&nbsp;naučnou sadou <em>Malý chemik</em>, již rozbalil o&nbsp;den dříve pod vánočním stromečkem. Kupodivu jej to&nbsp;od&nbsp;chemických pokusů neodradilo a&nbsp;jeho skleněné oko působilo během studií a&nbsp;pak i&nbsp;následné firemní kariéry skoro jako cechovní znamení. Nevadilo ani Běle: ba&nbsp;přistihla se, že&nbsp;když se&nbsp;má&nbsp;dívat zblízka do&nbsp;očí jinému muži, těkání očima z&nbsp;jednoho oka do&nbsp;druhého jí&nbsp;připadá jaksi nechutné a&nbsp;trapné. Z&nbsp;čehož lze odvodit, že&nbsp;mnoha jiným mužům se&nbsp;Běla zblízka do&nbsp;očí nepodívala.</span></p>
          <p class="chunk" data-nb-ref-number="168" data-nb-words="81" data-nb-chars="457"><span class="idea" data-nb-ref-number="175" id="idea175" data-nb-words="81" data-nb-chars="457">Na&nbsp;druhou stranu&nbsp;– na&nbsp;<em>pravou</em> stranu&nbsp;–, kdyby nebyl ing. Lukáš Hejma na&nbsp;levé oko slepý, možná by&nbsp;si&nbsp;před sedmi měsíci lépe všiml toho tichého a&nbsp;velkého landroveru, který mu&nbsp;rozhodně nemínil dát na&nbsp;přechodu pro chodce přednost, a&nbsp;mohl tu&nbsp;být ještě s&nbsp;námi. Vysvětloval Běle někdo z&nbsp;dopravní policie&nbsp;– a&nbsp;ona tuto nepravděpodobnou teorii s&nbsp;povděkem přijala za&nbsp;svou. Třebaže věděla&nbsp;– tam někde hluboko u&nbsp;svých vlastních dračích pramenů věděla&nbsp;–, že&nbsp;je&nbsp;to&nbsp;nesmysl.</span></p>
          <p class="chunk" data-nb-ref-number="169" data-nb-words="133" data-nb-chars="930"><span class="idea" data-nb-ref-number="176" id="idea176" data-nb-words="133" data-nb-chars="930">Proč kolem toho tancovat: jako tolik jiných mužů, i&nbsp;jejího manžela zahubilo to, že&nbsp;přišel o&nbsp;práci. Téměř celý profesní život strávil v&nbsp;brněnské Lachemě, největším českém výrobci farmaceutických přípravků, v&nbsp;posledku především cytostatik světové úrovně, želbohu však už&nbsp;ne&nbsp;světových cen. Tak aspoň Běle vysvětloval manžel důvod nepřehledné série obchodních transakcí, během nichž byl státní (a strategický) podnik Lachema napřed prodán hluboko pod cenou chorvatské farmaceutické společnosti Pliva, jež ji&nbsp;následně za&nbsp;mnohonásobek kupní ceny prodala americké firmě Barr Pharmaceuticals, čímž vznikla třetí největší generická firma na&nbsp;světě. Tehdy byl ing. Lukáš Hejma snad poprvé v&nbsp;životě hrdý na&nbsp;svou firmu…, kterou už&nbsp;za&nbsp;pár měsíců koupila od&nbsp;Američanů izrael­ská firma Teva Pharmaceutical, jež ji&nbsp;okamžitě začala likvidovat; jako první zrušila celý výzkum a&nbsp;vývoj, následně propustila i&nbsp;stovky vysoce kvalifikovaných zaměstnanců.</span></p>
          <p class="chunk" data-nb-ref-number="170" data-nb-words="76" data-nb-chars="470"><span class="idea" data-nb-ref-number="177" id="idea177" data-nb-words="76" data-nb-chars="470">„A&nbsp;víš proč?“ říkával Bělin manžel. „Protože naše cytostatika byla prakticky stejná jako ta, co&nbsp;vyrábějí v&nbsp;Izraeli&nbsp;– jenže ta&nbsp;naše stála přibližně třicet procent jejich ceny. Proto celej ten kolotoč, aby nás zlikvidovali. Nás a&nbsp;hlavně celý český výzkum v&nbsp;této oblasti. Takový svinstvo! Takže dnes všechny naše špitály musí kupovat cytostatika od&nbsp;Tevy za&nbsp;trojnásobek ceny&nbsp;– což v&nbsp;praxi znamená, že&nbsp;díky této transakci chcípne mnohem víc lidí třeba na&nbsp;rakovinu konečníku.“</span></p>
          <p class="chunk" data-nb-ref-number="171" data-nb-words="55" data-nb-chars="312"><span class="idea" data-nb-ref-number="178" id="idea178" data-nb-words="55" data-nb-chars="312">V&nbsp;konečníku byl ovšem hlavně on: omluvme se&nbsp;za&nbsp;to&nbsp;nechutné přirovnání, ale je&nbsp;to&nbsp;jen citace. Pořád a&nbsp;pořád o&nbsp;tom mluvil. Že&nbsp;to&nbsp;tak nenechá, že&nbsp;má&nbsp;plno důkazů. Proto taky Běla zná všechny ty&nbsp;názvy spřátelených firem, jež poslaly do&nbsp;konečníku jejího manžela, nejlepší farmaceutické týmy v&nbsp;republice a&nbsp;nakonec i&nbsp;ji.</span></p>
          <p class="chunk" data-nb-ref-number="172" data-nb-words="81" data-nb-chars="545"><span class="idea" data-nb-ref-number="179" id="idea179" data-nb-words="81" data-nb-chars="545">Běla totiž v&nbsp;Lachemě pracovala taky. Jako laborantka: napřed v&nbsp;úseku diagnostických biochemikálií a&nbsp;po zahájení vývoje zázračného Cisplatinu přímo v&nbsp;tomto prestižním oddělení. Tam se&nbsp;také seznámila se&nbsp;svým manželem, který oddělení řídil jako projektový a&nbsp;později provozní inženýr; napřed si&nbsp;na&nbsp;ní&nbsp;cenil hlavně její až&nbsp;neskutečné pečlivosti a&nbsp;přesnosti… <em>nejkrásnější robotka světa</em>, říkával jí&nbsp;významně… a&nbsp;později jej Běla okouzlila i&nbsp;ve chvílích, kdy dokázala přepnout z&nbsp;provozního a&nbsp;kontrolního softwaru na&nbsp;interaktivní a&nbsp;vzrušující hru pro dva.</span></p>
          <p class="chunk" data-nb-ref-number="173" data-nb-words="147" data-nb-chars="862"><span class="idea" data-nb-ref-number="180" id="idea180" data-nb-words="147" data-nb-chars="862">To&nbsp;po&nbsp;ní&nbsp;zdědila i&nbsp;dcera. Tu&nbsp;divokost; ty&nbsp;dračí žíly. Pečlivost a&nbsp;přesnost už&nbsp;ovšem ne: tu&nbsp;nenáviděla nakonec skoro stejně jako své vlastní nudné rodiče. Stejně jako oni podnikala v&nbsp;chemikáliích, ale trochu jiného účinku. Už&nbsp;ve&nbsp;dvaceti byla dokonce čistá: v&nbsp;jiném významu než <em>čistá chemie</em>, v&nbsp;jejímž provozu Běla začínala. A&nbsp;aby čistou i&nbsp;zůstala, odstěhovala se&nbsp;– se&nbsp;spolupacientem z&nbsp;léčebny&nbsp;– do&nbsp;Thajska a&nbsp;pak do&nbsp;Laosu; provozovali tam nějaký ekologický hotýlek pro studenty&nbsp;– aspoň před těmi dvěma roky, kdy s&nbsp;ní Běla mluvila naposled. V&nbsp;oblasti, kde pobývala, prý není žádný signál mobilních operátorů&nbsp;– a&nbsp;na satelitní telefon teprve šetřili. Ani internet tam nefungoval, takové to&nbsp;bylo rajské místo. Ale zřejmě i&nbsp;s&nbsp;poštou je&nbsp;to&nbsp;v&nbsp;těch místech na&nbsp;draka: protože i&nbsp;když Běla samozřejmě poslala dceři telegram o&nbsp;otcově smrti, dcera nepřijela, ba&nbsp;ani se&nbsp;neozvala.</span></p>
          <p class="chunk" data-nb-ref-number="174" data-nb-words="355" data-nb-chars="2072"><span class="idea" data-nb-ref-number="181" id="idea181" data-nb-words="355" data-nb-chars="2072">V&nbsp;prvních týdnech po&nbsp;kremaci Běla přemýšlela, že&nbsp;dá&nbsp;dceru nějak vyhledat. Nevěděla ovšem jak: a&nbsp;brzy už&nbsp;měla dost problémů s&nbsp;tím, aby dokázala aspoň občas <em>vyhledat</em> sama sebe. Co&nbsp;i&nbsp;ji propustili z&nbsp;Lachemy (z té&nbsp;fabriky s&nbsp;vysokým komínem, kolem níž líně teče říčka Ponávka), chyběla jí&nbsp;každodenní přesná a&nbsp;přísná rutina v&nbsp;laboratořích kontrolního oddělení; tisíckrát opakovaný, stále stejný testovací rituál jí&nbsp;dokonce chyběl víc než posvátný rituál manželství, víc než manžel sám. Ke&nbsp;konci už&nbsp;to&nbsp;stejně skoro nebyl on. A&nbsp;temný a&nbsp;vlhký prales, v&nbsp;němž pak několik týdnů v&nbsp;zamčeném bytě bloudila, byl temnější a&nbsp;vlhčí než ten u&nbsp;laoských hranic, v&nbsp;němž zmizela její dcera. Pak se&nbsp;jednou navečer musela vypravit do&nbsp;parku nedaleko jejich domu: vzpomněla si&nbsp;totiž, jak si&nbsp;s&nbsp;manželem slíbili, kde vysype ten přeživší popel toho druhého. Musela to&nbsp;udělat: tohle byl přece <em>úkol</em>. Když přešla přechod, na&nbsp;kterém landrover srazil jejího muže, jako by&nbsp;přecházela po&nbsp;lanovém mostě přes pohraniční řeku; našlapovala skutečně jen na&nbsp;bílá pole přechodu, jako by&nbsp;kladla nohy na&nbsp;vybělená prkna, a&nbsp;jakmile vešla z&nbsp;pralesa do&nbsp;parku, okamžitě uviděla všude kolem sebe zase <em>řád</em>. Bylo to&nbsp;snad tou urnou v&nbsp;ruce? Bylo to&nbsp;uklidňujícím zvukem bubínků, na&nbsp;něž monotónně bubnovali mladičcí kuřáci marihuany na&nbsp;trávnících? Na&nbsp;okamžik jako by&nbsp;s&nbsp;ní byla i&nbsp;její dcera: jako by&nbsp;ji&nbsp;vůně trávy (té čerstvě posečené&nbsp;– i&nbsp;té kouřené) přivolaly až&nbsp;k&nbsp;ní, z&nbsp;těch dálek s&nbsp;podobným tlumeným bušením. Uvědomila si, že&nbsp;možná ani dcera už&nbsp;není naživu&nbsp;– ale že&nbsp;to&nbsp;neznamená, že&nbsp;<em>není</em>. Vzpomněla si, jak tady vozívali s&nbsp;manželem dcerku v&nbsp;lehounkém skládacím kočárku zvaném golfky. Jak ji&nbsp;učili na&nbsp;prostranství u&nbsp;fontány chodit; jak do&nbsp;té&nbsp;fontány házela kaštany. Jak ji&nbsp;tu&nbsp;mnohem později občas hledali, když v&nbsp;noci nepřišla domů. A&nbsp;pak Běla vešla hlouběji do&nbsp;parku, navzdory soumraku poprvé uviděla jasně zářit ty&nbsp;cesty a&nbsp;pěšiny, jež se&nbsp;protínaly v&nbsp;bludišti, a&nbsp;pak už&nbsp;ji&nbsp;skoro nikdy nenapadlo hledat dceru a&nbsp;tesknit za&nbsp;manželem. Protože na&nbsp;něco takového už&nbsp;neměla v&nbsp;sobě místo a&nbsp;hlavně ani čas. Konečně zase dostala svůj úkol.</span></p>
        </section>
        <section>
          <p class="chunk" data-nb-ref-number="175" data-nb-words="1" data-nb-chars="5"><span class="idea" data-nb-ref-number="182" id="idea182" data-nb-words="1" data-nb-chars="5"><em>Úkol.</em></span></p>
          <p class="chunk" data-nb-ref-number="176" data-nb-words="2" data-nb-chars="7"><span class="idea" data-nb-ref-number="183" id="idea183" data-nb-words="2" data-nb-chars="7">Je&nbsp;čas.</span></p>
          <p class="chunk" data-nb-ref-number="177" data-nb-words="43" data-nb-chars="240"><span class="idea" data-nb-ref-number="184" id="idea184" data-nb-words="43" data-nb-chars="240">Běla to&nbsp;znovu zkusí. Vstát. A&nbsp;tentokrát by&nbsp;se&nbsp;jí&nbsp;to&nbsp;možná i&nbsp;podařilo, kdyby jí&nbsp;ten úchyl, ten odporný komediant, nepoložil ruku na&nbsp;koleno a&nbsp;nevtlačil ji&nbsp;zpět na&nbsp;lavičku, do&nbsp;stínu černého deštníku. Jeho ruka je&nbsp;ledová, jeho dech ovšem horký.</span></p>
          <p class="chunk" data-nb-ref-number="178" data-nb-words="36" data-nb-chars="239"><span class="idea" data-nb-ref-number="185" id="idea185" data-nb-words="36" data-nb-chars="239">„Silný nohy, trénovaný. Jako nožičky těch baletek, co&nbsp;mi&nbsp;zamlada tančívaly padedé přímo u&nbsp;postele. Kolik toho každej den vlastně našlapete? Dvacet kiláků? Bude škoda, až&nbsp;budete šmatlat jen kolem zdí jedné jediné místnosti, zamčené zvenku.“</span></p>
          <p class="chunk" data-nb-ref-number="179" data-nb-words="6" data-nb-chars="32"><span class="idea" data-nb-ref-number="186" id="idea186" data-nb-words="6" data-nb-chars="32">„To vás by&nbsp;měli někam zamknout!“</span></p>
          <p class="chunk" data-nb-ref-number="180" data-nb-words="59" data-nb-chars="389"><span class="idea" data-nb-ref-number="187" id="idea187" data-nb-words="59" data-nb-chars="389">„Odvěkej sen lidstva, děvenko. Ale proč hned tolik nevděku, když zrovna já&nbsp;bych vám opravdu mohl pomoct?“ Znovu tleskne dlaněmi a&nbsp;ze sportovního batůžku vykouzlí tři cyklistické láhve: zelenou, červenou a&nbsp;žlutou, všechny s&nbsp;nápisem <em>Algor termo</em>. „Než se&nbsp;rozejdeme, rád bych vám předvedl jednu malou léčebnou proceduru, která nesmí chybět v&nbsp;žádný správný pohádce. Máte ráda pohádky, paninko?“</span></p>
          <p class="chunk" data-nb-ref-number="181" data-nb-words="38" data-nb-chars="220"><span class="idea" data-nb-ref-number="188" id="idea188" data-nb-words="38" data-nb-chars="220">Ale Běla se&nbsp;ani nenamáhá odpovědět. Možná by&nbsp;to&nbsp;ani nedokázala. Vzpomněla si&nbsp;totiž, jak manžel čítával pohádky malé dceři&nbsp;– z&nbsp;té velké barevné knihy, jež se&nbsp;jmenovala <em>Krása nesmírná</em>. Musím ji&nbsp;někde doma najít. A&nbsp;vyhodit.</span></p>
          <p class="chunk" data-nb-ref-number="182" data-nb-words="47" data-nb-chars="301"><span class="idea" data-nb-ref-number="189" id="idea189" data-nb-words="47" data-nb-chars="301">„Já pohádky přímo zbožňuju! Ani bych vám nedokázal spočítat, v&nbsp;kolika jsem vůbec hrál! A&nbsp;kolik jsem jich inspiroval. Ty&nbsp;malé dětičky, ta&nbsp;vykulená očička! Ta&nbsp;růžová ouška, jimiž proniknete dovnitř a&nbsp;uhnízdíte se&nbsp;v&nbsp;těch maličkých hlavičkách navždy! Že&nbsp;neuhodnete, do&nbsp;jaké role mě&nbsp;obsazovali nejčastěji?“</span></p>
          <p class="chunk" data-nb-ref-number="183" data-nb-words="1" data-nb-chars="5"><span class="idea" data-nb-ref-number="190" id="idea190" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="184" data-nb-words="9" data-nb-chars="50"><span class="idea" data-nb-ref-number="191" id="idea191" data-nb-words="9" data-nb-chars="50">„Protože nevíte&nbsp;– nebo protože se&nbsp;to&nbsp;bojíte říct?“</span></p>
          <p class="chunk" data-nb-ref-number="185" data-nb-words="2" data-nb-chars="12"><span class="idea" data-nb-ref-number="192" id="idea192" data-nb-words="2" data-nb-chars="12">„Ani jedno.“</span></p>
          <p class="chunk" data-nb-ref-number="186" data-nb-words="58" data-nb-chars="328"><span class="idea" data-nb-ref-number="193" id="idea193" data-nb-words="58" data-nb-chars="328">„Kdybyste potřebovala nápovědu, skočte si&nbsp;támhle za&nbsp;tím žong­lérským magorem. Ten je&nbsp;na&nbsp;pohádky expert&nbsp;– a&nbsp;na rozdíl ode mě&nbsp;hraje v&nbsp;každý výhradně hlavní roli. Ale to&nbsp;se&nbsp;záhy změní, jen co&nbsp;zase přijde blesk z&nbsp;čistýho nebe&nbsp;– a&nbsp;bojím se, že&nbsp;tentokrát nebudeme vyrábět hrom řinčením plechu jako na&nbsp;jevišti. Cítíte to&nbsp;hrozný dusno?“</span></p>
          <p class="chunk" data-nb-ref-number="187" data-nb-words="5" data-nb-chars="27"><span class="idea" data-nb-ref-number="194" id="idea194" data-nb-words="5" data-nb-chars="27">„Právě proto už&nbsp;musím jít.“</span></p>
          <p class="chunk" data-nb-ref-number="188" data-nb-words="28" data-nb-chars="167"><span class="idea" data-nb-ref-number="195" id="idea195" data-nb-words="28" data-nb-chars="167">„Právě proto je&nbsp;třeba se&nbsp;občerstvit z&nbsp;některé mé&nbsp;kouzelné lahvičky. I&nbsp;když jste jen obyčejná technokratka, možná si&nbsp;ještě ze&nbsp;školy pamatujete, co&nbsp;to&nbsp;byl Paridův soud?“</span></p>
          <p class="chunk" data-nb-ref-number="189" data-nb-words="1" data-nb-chars="6"><span class="idea" data-nb-ref-number="196" id="idea196" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="190" data-nb-words="99" data-nb-chars="552"><span class="idea" data-nb-ref-number="197" id="idea197" data-nb-words="99" data-nb-chars="552">„Vy to&nbsp;své <em>ano</em> říkáte tak krásně, až&nbsp;mě&nbsp;to&nbsp;vzrušuje. Skoro jako ty&nbsp;tři bohyně vzrušovaly mladýho Parida, když měl zvolit tu&nbsp;nejkrásnější. Moc se&nbsp;těším, až&nbsp;mi&nbsp;to&nbsp;<em>ano</em> řeknete do&nbsp;třetice&nbsp;– ve&nbsp;vrcholné scéně dnešního představení! Teď ale budete hádat z&nbsp;těchto tří flašek tu, která obsahuje <em>vodu živou</em>. Ju? A&nbsp;tady bude vaše laborantská praxe určitě výhodou. Je&nbsp;to&nbsp;jednoduchej pokus, nebojte. V&nbsp;jedný flašce je&nbsp;obyčejná voda z&nbsp;kohoutku&nbsp;– taková, co&nbsp;se&nbsp;jí&nbsp;napájí ten umělej potůček. Ve&nbsp;druhý ten sajrajt z&nbsp;Ponávky. A&nbsp;ve třetí&nbsp;– to&nbsp;už&nbsp;samozřejmě uhodnete, že?“</span></p>
          <p class="chunk" data-nb-ref-number="191" data-nb-words="84" data-nb-chars="490"><span class="idea" data-nb-ref-number="198" id="idea198" data-nb-words="84" data-nb-chars="490">Pak Běle slíbí, že&nbsp;když uhodne zázračnou vodu z&nbsp;vranovského pramene, může ji&nbsp;nejen vypít, ale i&nbsp;vstát a&nbsp;jít, kam jen ji&nbsp;nohy povedou. „Přesněji&nbsp;– kam vás bude pošťuchovat hodinovej stroj toho vašeho orloje. Když ta&nbsp;voda zázračně vyléčila toho maršálka, co&nbsp;určitě oslep z&nbsp;mizerně vypálený kořalky, možná po&nbsp;ní&nbsp;konečně prohlédnete i&nbsp;vy, co&nbsp;taky popíjíte podezřelou samohonku. A&nbsp;budete moct ještě líp seřizovat ten svůj orloj, než to&nbsp;dělal slepej Hanuš. A&nbsp;o&nbsp;tohle vám přece jde především, ne?“</span></p>
          <p class="chunk" data-nb-ref-number="192" data-nb-words="1" data-nb-chars="5"><span class="idea" data-nb-ref-number="199" id="idea199" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="193" data-nb-words="23" data-nb-chars="132"><span class="idea" data-nb-ref-number="200" id="idea200" data-nb-words="23" data-nb-chars="132">„Radši to&nbsp;vyslovím precizně, jako když natáčím v&nbsp;křesťanským rádiu <em>Hovory o&nbsp;Bohu</em>. <em>Přede vším</em>. Nebo snad, můj ty&nbsp;smutku&nbsp;– <em>nade vším</em>?“</span></p>
          <p class="chunk" data-nb-ref-number="194" data-nb-words="77" data-nb-chars="447"><span class="idea" data-nb-ref-number="201" id="idea201" data-nb-words="77" data-nb-chars="447">Aby se&nbsp;ho&nbsp;konečně zbavila, udělá to. Aby už&nbsp;mohla jít&nbsp;– tam, kam musí. Kolikrát už&nbsp;dělala něco podobného v&nbsp;laboratořích Lachemy&nbsp;– i&nbsp;když tam za&nbsp;výrazně jiných podmínek. V&nbsp;kontrolovaném provozu. Ale tento provoz je&nbsp;vlastně taky <em>kontrolovaný</em>, to&nbsp;Běla ví, to&nbsp;Běla <em>cítí</em>. Vezme do&nbsp;ruky postupně každou ze&nbsp;tří láhví: jsou stejně těžké, mají i&nbsp;stejnou teplotu. Doufala, že&nbsp;aspoň ta&nbsp;s&nbsp;vodou z&nbsp;Ponávky bude teplejší: snad kvůli kvašení hnilobných bakterií?</span></p>
          <p class="chunk" data-nb-ref-number="195" data-nb-words="42" data-nb-chars="253"><span class="idea" data-nb-ref-number="202" id="idea202" data-nb-words="42" data-nb-chars="253">„Živá a&nbsp;mrtvá voda, paninko. Docela jako ve&nbsp;Zlatovlásce, v&nbsp;níž jsem nesmrtelným způsobem zpodobnil mluvícího hada; příběh bez hada, to&nbsp;není nic poučnýho. Jestli jste vyvolená, jak si&nbsp;myslíte, a&nbsp;ne jen obsedantní magor, jak to&nbsp;vidím já, hravě to&nbsp;určíte.“</span></p>
          <p class="chunk" data-nb-ref-number="196" data-nb-words="54" data-nb-chars="311"><span class="idea" data-nb-ref-number="203" id="idea203" data-nb-words="54" data-nb-chars="311">Nejhorší je, že&nbsp;Běla to&nbsp;najednou chce. Moc to&nbsp;chce. Uhodnout. Napít se&nbsp;té&nbsp;vody živé. Přistoupila na&nbsp;jeho hru: a&nbsp;najednou ví, že&nbsp;to&nbsp;není žádná hra. Ani pohádka ne. Zavře oči před oslepujícím sluncem a&nbsp;bere láhve do&nbsp;rukou poslepu. Pane, pomoz mi. Ale žádné znamení nepřichází, jen skřehotavý hlas toho komedianta:</span></p>
          <p class="chunk" data-nb-ref-number="197" data-nb-words="24" data-nb-chars="136"><span class="idea" data-nb-ref-number="204" id="idea204" data-nb-words="24" data-nb-chars="136">„Jiříkovi pomáhali krkavci a&nbsp;zlaté mušky. Bojím se&nbsp;ale, že&nbsp;vám zlatá muška bzučí akorát v&nbsp;hlavě, a&nbsp;o&nbsp;těch krkavcích radši ani nemluvit.“</span></p>
          <p class="chunk" data-nb-ref-number="198" data-nb-words="62" data-nb-chars="370"><span class="idea" data-nb-ref-number="205" id="idea205" data-nb-words="62" data-nb-chars="370">Běla otevře oči. Park je&nbsp;dosud téměř prázdný, samozřejmě až&nbsp;na&nbsp;mladičkého žongléra pod topolem. Teď už&nbsp;nežongluje se&nbsp;stříbrnými kužely, nýbrž s&nbsp;barevnými míčky. Šest citrónů, jedno červené jablko, tak to&nbsp;vypadá z&nbsp;dálky&nbsp;– a&nbsp;ten červený opisuje ve&nbsp;vzduchu jinou dráhu, stoupá vždy výš nežli ty&nbsp;žluté, skoro až&nbsp;k&nbsp;řídké koruně topolu. Topolu, který už&nbsp;zase provokuje blesky?</span></p>
          <p class="chunk" data-nb-ref-number="199" data-nb-words="18" data-nb-chars="94"><span class="idea" data-nb-ref-number="206" id="idea206" data-nb-words="18" data-nb-chars="94">Běla pozná znamení, když je&nbsp;vidí. „V&nbsp;červené je&nbsp;ta&nbsp;voda z&nbsp;Vranova,“ řekne. „Můžu se&nbsp;jí&nbsp;napít?“</span></p>
          <p class="chunk" data-nb-ref-number="200" data-nb-words="6" data-nb-chars="30"><span class="idea" data-nb-ref-number="207" id="idea207" data-nb-words="6" data-nb-chars="30">„Jenom hádáte&nbsp;– nebo to&nbsp;víte?“</span></p>
          <p class="chunk" data-nb-ref-number="201" data-nb-words="7" data-nb-chars="41"><span class="idea" data-nb-ref-number="208" id="idea208" data-nb-words="7" data-nb-chars="41">„Jak jste sám říkal. <em>Cítím</em>. Uhodla jsem?“</span></p>
          <p class="chunk" data-nb-ref-number="202" data-nb-words="1" data-nb-chars="5"><span class="idea" data-nb-ref-number="209" id="idea209" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="203" data-nb-words="17" data-nb-chars="99"><span class="idea" data-nb-ref-number="210" id="idea210" data-nb-words="17" data-nb-chars="99">To&nbsp;zklamání je&nbsp;tak silné, až&nbsp;ji&nbsp;to&nbsp;fyzicky zabolí; tolik na&nbsp;toho žong­léra spoléhala! „Opravdu ne?“</span></p>
          <p class="chunk" data-nb-ref-number="204" data-nb-words="29" data-nb-chars="171"><span class="idea" data-nb-ref-number="211" id="idea211" data-nb-words="29" data-nb-chars="171">„Podvedla jste mě. Když jsem mluvil o&nbsp;hadovi, nemyslel jsem, že&nbsp;jsem nějakej <em>slepýš</em>! Já&nbsp;jsem přece <em>nápověda</em>&nbsp;– a&nbsp;tak vidím, když napovídá někdo jinej, někdo od&nbsp;<em>konkurence</em>!“</span></p>
          <p class="chunk" data-nb-ref-number="205" data-nb-words="37" data-nb-chars="211"><span class="idea" data-nb-ref-number="212" id="idea212" data-nb-words="37" data-nb-chars="211">Starý komediant teď vypadá, že&nbsp;ten hněv snad ani nehraje. A&nbsp;když Běla dětinsky předstírá, že&nbsp;netuší, o&nbsp;čem je&nbsp;řeč, stařec ukáže na&nbsp;mladíka pod topolem. „Ale nemyslete si, že&nbsp;<em>tohle</em> si&nbsp;ten váš bratříček neodsere!“</span></p>
          <p class="chunk" data-nb-ref-number="206" data-nb-words="2" data-nb-chars="17"><span class="idea" data-nb-ref-number="213" id="idea213" data-nb-words="2" data-nb-chars="17">„Jaký bratříček?“</span></p>
          <p class="chunk" data-nb-ref-number="207" data-nb-words="39" data-nb-chars="236"><span class="idea" data-nb-ref-number="214" id="idea214" data-nb-words="39" data-nb-chars="236">„Jděte se&nbsp;vycpat! Nebo vás mám vycpat já? S&nbsp;radostí, na&nbsp;vycpávání ženských jsem expert! Vždyť ho&nbsp;tu&nbsp;přece vidíte každej den&nbsp;– a&nbsp;patříte oba do&nbsp;stejnýho ústavu! Copak tím svým jedinečným sluchem neslyšíte tlukot stejně bláznivýho srdce?“</span></p>
        </section>
        <section>
          <p class="chunk" data-nb-ref-number="208" data-nb-words="61" data-nb-chars="370"><span class="idea" data-nb-ref-number="215" id="idea215" data-nb-words="61" data-nb-chars="370">Je&nbsp;to&nbsp;přinejmenším neopatrné&nbsp;– ale Běla tomu příběhu okamžitě uvěří. Třebaže jej vypráví takový prolhaný podvodník. Možná je&nbsp;hluboce pravdivý příběh něčím, co&nbsp;nedokáže pokurvit ani lhář: pramen vody živé, kterou poznáte, i&nbsp;když je&nbsp;smíchána se&nbsp;splašky. Možná jen chce tomu příběhu věřit, <em>musí</em> mu&nbsp;uvěřit. A&nbsp;možná je&nbsp;celá ta&nbsp;víra jen jedním z&nbsp;četných příznaků její choroby.</span></p>
          <p class="chunk" data-nb-ref-number="209" data-nb-words="59" data-nb-chars="353"><span class="idea" data-nb-ref-number="216" id="idea216" data-nb-words="59" data-nb-chars="353">I&nbsp;ten mladý žonglér je&nbsp;nemocný magor, vypráví jí&nbsp;komediant na&nbsp;lavičce. Švihlo to&nbsp;do&nbsp;něho ve&nbsp;stejnej okamžik jako do&nbsp;vás, paninko, toho krásnýho blankytnýho letního dne roku 1988. Nejspíš boží trest za&nbsp;to, že&nbsp;s&nbsp;mladší sestřičkou zdrhli ze&nbsp;školy. Dost šílený trest za&nbsp;tak drobný provinění, nemyslíte? Ani ďábel netrestá tak sadisticky, to&nbsp;mi&nbsp;můžete věřit.</span></p>
          <p class="chunk" data-nb-ref-number="210" data-nb-words="35" data-nb-chars="207"><span class="idea" data-nb-ref-number="217" id="idea217" data-nb-words="35" data-nb-chars="207">Běla si&nbsp;to&nbsp;samozřejmě pamatuje. Ten záblesk, jenž vymazal i&nbsp;slunce z&nbsp;oblohy. Pulzující úder zvuku. Pach spáleniny, než ztratila vědomí&nbsp;– a&nbsp;pach vlastní moči, když se&nbsp;probrala na&nbsp;lavičce, v&nbsp;objetí svého muže.</span></p>
          <p class="chunk" data-nb-ref-number="211" data-nb-words="74" data-nb-chars="398"><span class="idea" data-nb-ref-number="218" id="idea218" data-nb-words="74" data-nb-chars="398">„Vy jste byla jen sekundární ztráta, jak se&nbsp;pěkně říká civilním obětem po&nbsp;útoku dronu, roky to&nbsp;dokonce vypadalo, že&nbsp;jste <em>vyvázla</em>&nbsp;– ale ty&nbsp;dvě neviňátka to&nbsp;odsraly okamžitě. Ta&nbsp;holka už&nbsp;se&nbsp;neprobrala&nbsp;– ale on&nbsp;takový štěstí neměl. Napřed mysleli, že&nbsp;je&nbsp;taky v&nbsp;pánu&nbsp;– ale pak se&nbsp;mrtvý probírá, oči si&nbsp;smutně protírá a&nbsp;zjistí, že&nbsp;ty&nbsp;jeho oči jsou úplně v&nbsp;prdeli. Nevyjadřuju se&nbsp;na&nbsp;vás příliš poeticky?“</span></p>
          <p class="chunk" data-nb-ref-number="212" data-nb-words="3" data-nb-chars="17"><span class="idea" data-nb-ref-number="219" id="idea219" data-nb-words="3" data-nb-chars="17">„Ne. Mluvte dál.“</span></p>
          <p class="chunk" data-nb-ref-number="213" data-nb-words="1" data-nb-chars="9"><span class="idea" data-nb-ref-number="220" id="idea220" data-nb-words="1" data-nb-chars="9">„Prosím.“</span></p>
          <p class="chunk" data-nb-ref-number="214" data-nb-words="1" data-nb-chars="9"><span class="idea" data-nb-ref-number="221" id="idea221" data-nb-words="1" data-nb-chars="9">„Prosím?“</span></p>
          <p class="chunk" data-nb-ref-number="215" data-nb-words="5" data-nb-chars="42"><span class="idea" data-nb-ref-number="222" id="idea222" data-nb-words="5" data-nb-chars="42">„Musíte pěkně poprosit, abych pokračoval.“</span></p>
          <p class="chunk" data-nb-ref-number="216" data-nb-words="1" data-nb-chars="8"><span class="idea" data-nb-ref-number="223" id="idea223" data-nb-words="1" data-nb-chars="8">„Musím?“</span></p>
          <p class="chunk" data-nb-ref-number="217" data-nb-words="3" data-nb-chars="23"><span class="idea" data-nb-ref-number="224" id="idea224" data-nb-words="3" data-nb-chars="23">„Samozřejmě že&nbsp;musíte.“</span></p>
          <p class="chunk" data-nb-ref-number="218" data-nb-words="2" data-nb-chars="13"><span class="idea" data-nb-ref-number="225" id="idea225" data-nb-words="2" data-nb-chars="13">„Proč musím?“</span></p>
          <p class="chunk" data-nb-ref-number="219" data-nb-words="7" data-nb-chars="41"><span class="idea" data-nb-ref-number="226" id="idea226" data-nb-words="7" data-nb-chars="41">„Vždyť <em>víte</em>. A&nbsp;protože <em>víte</em>, tak <em>musíte</em>.“</span></p>
          <p class="chunk" data-nb-ref-number="220" data-nb-words="34" data-nb-chars="186"><span class="idea" data-nb-ref-number="227" id="idea227" data-nb-words="34" data-nb-chars="186">Běla to&nbsp;málem vzdá. Málem odejde. Jenže najednou si&nbsp;je&nbsp;skoro jistá, že&nbsp;pak už&nbsp;by&nbsp;mohla vzdát úplně všechno. A&nbsp;tak se&nbsp;nadechne a&nbsp;řekne, aniž na&nbsp;toho hajzla pohlédne: „Prosím, mluvte dál.“</span></p>
          <p class="chunk" data-nb-ref-number="221" data-nb-words="158" data-nb-chars="936"><span class="idea" data-nb-ref-number="228" id="idea228" data-nb-words="158" data-nb-chars="936">„Já vždycky říkám, že&nbsp;tyhle starý pohádky nikdy nezklamou, škoda že&nbsp;jsou dnes tak málo na&nbsp;repertoáru. Byl po&nbsp;tom zásahu bleskem slepej jako patrona, i&nbsp;když tohle přirovnání vlastně kulhá na&nbsp;obě nohy&nbsp;– protože z&nbsp;toho kluka se&nbsp;naopak patrona stala. A&nbsp;ostrá, s&nbsp;výbušnou hlavicí, jenjen vystřelit. Jenjen vybuchnout! Akorát že&nbsp;byl zaklapnutý v&nbsp;hodně temným zásobníku. Jen si&nbsp;to&nbsp;představte: malý slepec, plný slepýho hněvu, plný slepý zuřivosti! Slepec, který v&nbsp;Jedličkově ústavu napadal další slepce, ba&nbsp;dokonce i&nbsp;personál! Možná to&nbsp;bylo tím bleskem v&nbsp;jeho hlavě, možná jen pocitem bezvýchodnosti&nbsp;– každopádně jeho slepá agresivita byla větší problém než ta&nbsp;slepota. Aspoň pro jeho mámu, která ho&nbsp;tím pádem ani nemohla mít doma. V&nbsp;americkým filmu by&nbsp;z&nbsp;něho udělali slepýho ninju&nbsp;– ale takhle ho&nbsp;v&nbsp;blázinci jen zfetovali a&nbsp;strčili do&nbsp;klece. <em>Přibrzdili ho</em>. Opravdovej pech, že&nbsp;ho&nbsp;v&nbsp;tý kleci nenechali a&nbsp;nehodili klíč do&nbsp;Macochy, to&nbsp;mi&nbsp;věřte.“</span></p>
          <p class="chunk" data-nb-ref-number="222" data-nb-words="1" data-nb-chars="10"><span class="idea" data-nb-ref-number="229" id="idea229" data-nb-words="1" data-nb-chars="10">„Nevěřím.“</span></p>
          <p class="chunk" data-nb-ref-number="223" data-nb-words="32" data-nb-chars="180"><span class="idea" data-nb-ref-number="230" id="idea230" data-nb-words="32" data-nb-chars="180">„Samozřejmě, pipinko. Vždyť tohle je&nbsp;příběh o&nbsp;víře&nbsp;– a&nbsp;ten by&nbsp;měl mít vždycky šťastnej konec, ne? Ale nebojte, jeden dnes čeká i&nbsp;na vás. Ve&nbsp;vašem vlastním příběhu. Mám pokračovat?“</span></p>
          <p class="chunk" data-nb-ref-number="224" data-nb-words="1" data-nb-chars="6"><span class="idea" data-nb-ref-number="231" id="idea231" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="225" data-nb-words="1" data-nb-chars="6"><span class="idea" data-nb-ref-number="232" id="idea232" data-nb-words="1" data-nb-chars="6">„Ano?“</span></p>
          <p class="chunk" data-nb-ref-number="226" data-nb-words="2" data-nb-chars="13"><span class="idea" data-nb-ref-number="233" id="idea233" data-nb-words="2" data-nb-chars="13">„Prosím ano.“</span></p>
          <p class="chunk" data-nb-ref-number="227" data-nb-words="136" data-nb-chars="786"><span class="idea" data-nb-ref-number="234" id="idea234" data-nb-words="136" data-nb-chars="786">„Za tohle ano udělám všechno na&nbsp;světě, však ještě uvidíte a&nbsp;uslyšíte. A&nbsp;<em>ucítíte</em>, to&nbsp;především. Ale díky čemu ten kluk po&nbsp;šesti letech v&nbsp;kleci a&nbsp;ve tmě začal najednou zase vidět, v&nbsp;tom vám tedy vysvětlení nepodám, v&nbsp;tom vás teda zklamu. Zázraky, to&nbsp;není můj žánr, já&nbsp;jsem spíš na&nbsp;pouliční ekvilibristiku a&nbsp;iluzionismus. Každopádně ani lidi kolem tohoto kluka se&nbsp;z&nbsp;toho zázraku zas moc dlouho neradovali, když teda začal vidět. Protože&nbsp;– a&nbsp;já na&nbsp;svou metaforu nikdy nezapomenu, dokud ji&nbsp;nevytěžím až&nbsp;do&nbsp;dna&nbsp;– ten čtrnáctiletej kluk ještě pořád byl tou ostrou patronou s&nbsp;výbušnou hlavicí, jenom ho&nbsp;někdo přesunul ze&nbsp;zásobníku do&nbsp;hlavně. A&nbsp;on na&nbsp;konci toho laufu sice uviděl světlo, ale ještě žádnej cíl. Oddělat chtěl ale všechny, nejen sebe. Neserou vás už&nbsp;tyhle blízkovýchodní metafory?“</span></p>
          <p class="chunk" data-nb-ref-number="228" data-nb-words="204" data-nb-chars="1200"><span class="idea" data-nb-ref-number="235" id="idea235" data-nb-words="204" data-nb-chars="1200">A&nbsp;jazykem už&nbsp;bližším tomu jejímu, tomu laboratornímu, jí&nbsp;vypráví, jak zuřivost a&nbsp;neklid neopustily toho dospívajícího hocha ani poté, co&nbsp;se&nbsp;mu&nbsp;vrátil&nbsp;– co&nbsp;mu&nbsp;byl <em>navrácen</em>, když to&nbsp;teda chcete takhle&nbsp;– zrak. „Skoro naopak, paninko&nbsp;– a&nbsp;za pár týdnů už&nbsp;byl v&nbsp;blázinci znovu, želbohu s&nbsp;nejasnou diagnózou i&nbsp;prognózou. Nebo ještě hůř: se&nbsp;spoustou diagnóz, od&nbsp;každého specialisty jinou. A&nbsp;že se&nbsp;jich na&nbsp;něm vystřídalo&nbsp;– vše marno darmo, i&nbsp;když ne&nbsp;zadarmo. Psychologové hádali, že&nbsp;je&nbsp;to&nbsp;snad vztek nad těmi roky ztracenými v&nbsp;temnotě. Neurologa napadlo, zda nejde o&nbsp;chronické abstinen­ční příznaky po&nbsp;těch kilogramech sedativ, jimiž ho&nbsp;krmili v&nbsp;kleci. Zkoušeli na&nbsp;něm feedback, prý i&nbsp;ten počítač shořel jako zasažený bleskem! Zázračný léčitel mínil, že&nbsp;je&nbsp;to&nbsp;otisk blesku v&nbsp;každé buňce jeho těla. Dokonce i&nbsp;ten vranovský exorcista přijel&nbsp;– ale tenhle šneček místo růžků vystrčil opravdový rohy a&nbsp;nabral ho&nbsp;přímo do&nbsp;prdele. Olé! To&nbsp;už&nbsp;mu&nbsp;víc pomohl fyzioterapeut, který ho&nbsp;aspoň naučil cvičit a&nbsp;posilovat, aby tu&nbsp;energii ze&nbsp;sebe aspoň nějak vybil, nějak ten blesk <em>uzemnil</em>. Jenže pak byly následky těch rvaček ještě horší. Nakonec ho&nbsp;radši ani nepouštěli do&nbsp;školy. A&nbsp;přitom nebyl zlej, jen drobátko prchlivej.“</span></p>
          <p class="chunk" data-nb-ref-number="229" data-nb-words="4" data-nb-chars="22"><span class="idea" data-nb-ref-number="236" id="idea236" data-nb-words="4" data-nb-chars="22">„Jak to&nbsp;všechno víte?“</span></p>
          <p class="chunk" data-nb-ref-number="230" data-nb-words="17" data-nb-chars="94"><span class="idea" data-nb-ref-number="237" id="idea237" data-nb-words="17" data-nb-chars="94">„Dočista jako já&nbsp;zamlada. Osamělej a&nbsp;prchlivej. A&nbsp;lidi se&nbsp;ho&nbsp;tak báli! Bojíte se&nbsp;mě, paninko?“</span></p>
          <p class="chunk" data-nb-ref-number="231" data-nb-words="1" data-nb-chars="9"><span class="idea" data-nb-ref-number="238" id="idea238" data-nb-words="1" data-nb-chars="9">„Trochu.“</span></p>
          <p class="chunk" data-nb-ref-number="232" data-nb-words="17" data-nb-chars="101"><span class="idea" data-nb-ref-number="239" id="idea239" data-nb-words="17" data-nb-chars="101">„Trochu je&nbsp;málo. Asi stárnu. Řekněte zase to&nbsp;svý vzrušující ano, ať&nbsp;si&nbsp;starej sadista užije. <em>Prosím</em>.“</span></p>
          <p class="chunk" data-nb-ref-number="233" data-nb-words="1" data-nb-chars="6"><span class="idea" data-nb-ref-number="240" id="idea240" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="234" data-nb-words="9" data-nb-chars="55"><span class="idea" data-nb-ref-number="241" id="idea241" data-nb-words="9" data-nb-chars="55">„Teď jste to&nbsp;ovšem trochu odbyla. Jenom herecká macha.“</span></p>
          <p class="chunk" data-nb-ref-number="235" data-nb-words="5" data-nb-chars="29"><span class="idea" data-nb-ref-number="242" id="idea242" data-nb-words="5" data-nb-chars="29">„Možná mu&nbsp;jen chyběla láska.“</span></p>
          <p class="chunk" data-nb-ref-number="236" data-nb-words="46" data-nb-chars="268"><span class="idea" data-nb-ref-number="243" id="idea243" data-nb-words="46" data-nb-chars="268">„Tomu vašemu <em>ano</em> taky, ale v&nbsp;tom to&nbsp;nebude. To&nbsp;ještě nacvičíme. Jako i&nbsp;on všechno nacvičil. Cvičí totiž deset hodin denně, víte? Jeho mámě totiž někdo od&nbsp;divadla, prý dokonce ten slavnej režisér Lébl, než se&nbsp;oběsil přímo nad svým jevištěm, poradil právě tyhle kejkle.“</span></p>
          <p class="chunk" data-nb-ref-number="237" data-nb-words="67" data-nb-chars="397"><span class="idea" data-nb-ref-number="244" id="idea244" data-nb-words="67" data-nb-chars="397">Starý muž pod černým deštníkem namíří ukazováčkem na&nbsp;mladíka pod topolem a&nbsp;pak zvedne palec, jako by&nbsp;držel v&nbsp;ruce revolver. Běla ani v&nbsp;nejmenším nepochybuje, že&nbsp;kdyby to&nbsp;svedl, opravdu by&nbsp;na&nbsp;chlapce vystřelil. Když Alláh dá, i&nbsp;prst spustí&nbsp;– říkával její manžel po&nbsp;návratu ze&nbsp;stáže v&nbsp;Egyptě. Ale protože Běla není jen technokratická laborantka, už&nbsp;taky tuší, proč to&nbsp;<em>tenhle</em> komediant udělat nemůže.</span></p>
          <p class="chunk" data-nb-ref-number="238" data-nb-words="6" data-nb-chars="42"><span class="idea" data-nb-ref-number="245" id="idea245" data-nb-words="6" data-nb-chars="42">Ujišťuje se: „Poradili mu, aby žongloval?“</span></p>
          <p class="chunk" data-nb-ref-number="239" data-nb-words="96" data-nb-chars="513"><span class="idea" data-nb-ref-number="246" id="idea246" data-nb-words="96" data-nb-chars="513">„A&nbsp;jakou jinou radu chcete od&nbsp;režiséra, kterej tak rád žongloval s&nbsp;lidma? Rada za&nbsp;všechny prachy&nbsp;– teda skoro za&nbsp;všechny, co&nbsp;mámě toho kluka zbyly. Za&nbsp;zbytek koupili tři míčky, pak našetřili na&nbsp;šest, teď jich ten magor dokáže udržet ve&nbsp;vzduchu někdy i&nbsp;dvanáct. Ne&nbsp;tady v&nbsp;parku&nbsp;– tuctem vajec žongluje v&nbsp;noci, v&nbsp;úplný tmě, což by&nbsp;tady předvádět nemohl a&nbsp;snad ani nechtěl. Tady jak vodník pod topolem je&nbsp;prý jen kvůli tomu, že&nbsp;právě tam našel svůj střed. Prý. Jako i&nbsp;vy jste ho&nbsp;našla, že? Uprostřed svýho bludiště.“</span></p>
          <p class="chunk" data-nb-ref-number="240" data-nb-words="7" data-nb-chars="37"><span class="idea" data-nb-ref-number="247" id="idea247" data-nb-words="7" data-nb-chars="37">„Ptala jsem se, jak to&nbsp;všechno víte.“</span></p>
          <p class="chunk" data-nb-ref-number="241" data-nb-words="152" data-nb-chars="897"><span class="idea" data-nb-ref-number="248" id="idea248" data-nb-words="152" data-nb-chars="897">„Jsme totiž kolegové, copak jsem se&nbsp;už&nbsp;nepochlubil? To&nbsp;bude tou mou vyhlášenou skromností! Akorát že&nbsp;on&nbsp;<em>není</em> skromný, on&nbsp;je&nbsp;tak hrozně pyšný, že&nbsp;ty&nbsp;největší kouzla dělá jen pro sebe. Myslí si, že&nbsp;ta&nbsp;dokonalá koordinace mu&nbsp;vrátí klid a&nbsp;především rovnováhu. <em>Rovnováha</em>, to&nbsp;je&nbsp;současná podoba jeho šílenství. Proto taky chodí na&nbsp;chůdách, balancuje na&nbsp;laně a&nbsp;jezdí na&nbsp;jednokolce. Představte si&nbsp;to&nbsp;třeba jako závaží, nebo spíš gyroskop&nbsp;– to&nbsp;je&nbsp;ta&nbsp;jeho zuřivost. Drží ji&nbsp;v&nbsp;sobě jako zaťatej sval a&nbsp;všechny ostatní svaly uvolňuje a&nbsp;koordinuje, dokonce občas už&nbsp;nejen <em>svoje</em> svaly. Všimla jste si, kolik mladejch v&nbsp;tomhle parku balancuje na&nbsp;lanech mezi stromy? Kolik jich tu&nbsp;žongluje? Kolik lidí tu&nbsp;hledá rovnováhu? Většině naštěstí stačí k&nbsp;téhle dětinské iluzi marjánka nebo pár piv&nbsp;– ale přibývá i&nbsp;těch druhejch. Napodobují tohohle magora. Opičí se&nbsp;po&nbsp;něm. Aniž by&nbsp;samozřejmě tušili, oč&nbsp;mu&nbsp;doopravdy jde.“</span></p>
          <p class="chunk" data-nb-ref-number="242" data-nb-words="1" data-nb-chars="5"><span class="idea" data-nb-ref-number="249" id="idea249" data-nb-words="1" data-nb-chars="5">„Oč?“</span></p>
          <p class="chunk" data-nb-ref-number="243" data-nb-words="1" data-nb-chars="9"><span class="idea" data-nb-ref-number="250" id="idea250" data-nb-words="1" data-nb-chars="9">„Prosím.“</span></p>
          <p class="chunk" data-nb-ref-number="244" data-nb-words="1" data-nb-chars="9"><span class="idea" data-nb-ref-number="251" id="idea251" data-nb-words="1" data-nb-chars="9">„<em>Prosím</em>.“</span></p>
          <p class="chunk" data-nb-ref-number="245" data-nb-words="29" data-nb-chars="186"><span class="idea" data-nb-ref-number="252" id="idea252" data-nb-words="29" data-nb-chars="186">„To slovo by&nbsp;mohla znát i&nbsp;bláznivá laborantka. Slovo po&nbsp;vašich slavných alchymistických předchůdcích. Ti&nbsp;mi&nbsp;naslouchali mnohem pozorněji než vy, to&nbsp;mi&nbsp;věřte. Víte, co&nbsp;to&nbsp;je&nbsp;transmutace?“</span></p>
          <p class="chunk" data-nb-ref-number="246" data-nb-words="46" data-nb-chars="268"><span class="idea" data-nb-ref-number="253" id="idea253" data-nb-words="46" data-nb-chars="268">Běla ale ví, že&nbsp;toto slovo má&nbsp;více významů. Pamatuje si&nbsp;ten, který rád používal její manžel. Když jí&nbsp;šeptával, že&nbsp;působením jejího milostného žáru transmutovala těžká olověná koule na&nbsp;jeho noze v&nbsp;zlaté jablko touhy. Vždy se&nbsp;tomu smála, i&nbsp;když později už&nbsp;trochu nuceně.</span></p>
          <p class="chunk" data-nb-ref-number="247" data-nb-words="68" data-nb-chars="408"><span class="idea" data-nb-ref-number="254" id="idea254" data-nb-words="68" data-nb-chars="408">„Ten magor věří, že&nbsp;když jednou najde tu&nbsp;opravdovou rovnováhu, když úplně všechno vybalancuje, ta&nbsp;zuřivost v&nbsp;něm se&nbsp;promění v&nbsp;něco jiného. V&nbsp;plamínek svíce z&nbsp;loje mrtvých zvířat. V&nbsp;očistné mýdlo z&nbsp;vyškvařených židovských mudrců. Děsivý hrom že&nbsp;se&nbsp;promění v&nbsp;zářivý blesk, abych od&nbsp;vás nechodil moc daleko. Prostě všechny ty&nbsp;obvyklé kejkle a&nbsp;sliby všech velkých náboženství, a&nbsp;on tomu věří. Věřila byste tomu?“</span></p>
          <p class="chunk" data-nb-ref-number="248" data-nb-words="1" data-nb-chars="6"><span class="idea" data-nb-ref-number="255" id="idea255" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="249" data-nb-words="28" data-nb-chars="158"><span class="idea" data-nb-ref-number="256" id="idea256" data-nb-words="28" data-nb-chars="158">„Ale fuj, teď už&nbsp;se&nbsp;mi&nbsp;to&nbsp;vaše ano vůbec nelíbí. Příliš rozechvělé, miláčku. Možná byste měla taky žonglovat, než vám úplně jebne. Koukněte, nic na&nbsp;tom není.“</span></p>
          <p class="chunk" data-nb-ref-number="250" data-nb-words="34" data-nb-chars="227"><span class="idea" data-nb-ref-number="257" id="idea257" data-nb-words="34" data-nb-chars="227">A&nbsp;stařec křepce vyskočí z&nbsp;lavičky a&nbsp;také začne žonglovat, se&nbsp;všemi třemi barevnými láhvemi. Přičemž nejen že&nbsp;ještě krouží piruety na&nbsp;svých kolečkových bruslích, ale dokonce zvládne i&nbsp;žvanit, školeným hlasem dramatického umělce:</span></p>
          <p class="chunk" data-nb-ref-number="251" data-nb-words="81" data-nb-chars="474"><span class="idea" data-nb-ref-number="258" id="idea258" data-nb-words="81" data-nb-chars="474">„Víte, že&nbsp;se&nbsp;těmahle lacinýma kejklema dokonce i&nbsp;živí? Pár měsíců v&nbsp;roce žongluje a&nbsp;chodí na&nbsp;chůdách v&nbsp;hypermarketech po&nbsp;celým bohatým světě&nbsp;– jako živej reklamní poutač. To&nbsp;už&nbsp;mu&nbsp;to&nbsp;prohnilý tržní hospodářství ani tak nevadí, co? Ale zpátky k&nbsp;zázrakům, i&nbsp;když ani ty&nbsp;jistě nedělá zadarmo. Místní ptáčci zpěváčci už&nbsp;mi&nbsp;vyzvonili, že&nbsp;pár místním pejskařům prý zázračně vyléčil psotník. Teda jejich čoklům, rozumíme si. Ale co&nbsp;když jednou opravdu přejde na&nbsp;páníčky? Co&nbsp;když&nbsp;–“</span></p>
          <p class="chunk" data-nb-ref-number="252" data-nb-words="37" data-nb-chars="204"><span class="idea" data-nb-ref-number="259" id="idea259" data-nb-words="37" data-nb-chars="204">A&nbsp;teď ten komediant na&nbsp;Bělu mrkne jedním okem&nbsp;– a&nbsp;když je&nbsp;zase otevře, každé jeho oko má&nbsp;úplně jinou barvu: levé dosud září tyrkysově, pravé je&nbsp;ovšem najednou temné a&nbsp;prázdné jako otvor kuchyňské výlevky.</span></p>
          <p class="chunk" data-nb-ref-number="253" data-nb-words="7" data-nb-chars="32"><span class="idea" data-nb-ref-number="260" id="idea260" data-nb-words="7" data-nb-chars="32">„– co&nbsp;když jednou vyléčí i&nbsp;vás?“</span></p>
          <p class="chunk" data-nb-ref-number="254" data-nb-words="3" data-nb-chars="20"><span class="idea" data-nb-ref-number="261" id="idea261" data-nb-words="3" data-nb-chars="20">„Já nejsem nemocná.“</span></p>
          <p class="chunk" data-nb-ref-number="255" data-nb-words="32" data-nb-chars="171"><span class="idea" data-nb-ref-number="262" id="idea262" data-nb-words="32" data-nb-chars="171">„A&nbsp;pak už&nbsp;budete úplně v&nbsp;prdeli. Protože když přijdete i&nbsp;o&nbsp;svý obsese a&nbsp;kompulze, co&nbsp;vám na&nbsp;světě ještě zbyde? Budete si&nbsp;každý ráno kapat pipetou do&nbsp;čaje otrušíkový olej?“</span></p>
          <p class="chunk" data-nb-ref-number="256" data-nb-words="62" data-nb-chars="320"><span class="idea" data-nb-ref-number="263" id="idea263" data-nb-words="62" data-nb-chars="320">Ale i&nbsp;Běla je&nbsp;najednou doslovná a&nbsp;chce víc než jen pár kapek z&nbsp;pipety. Po&nbsp;jiné tekutině touží. Najednou i&nbsp;ona vyskočí z&nbsp;lavičky jako zamlada, aby přímo ve&nbsp;vzduchu chytila červenou láhev. A&nbsp;otevře ji. A&nbsp;pije. A&nbsp;nechá toho, teprve když&nbsp;– bez překvapení&nbsp;– zjistí, že&nbsp;vody v&nbsp;láhvi neubývá. A&nbsp;pak už&nbsp;se&nbsp;mladou dokonce i&nbsp;cítí.</span></p>
          <p class="chunk" data-nb-ref-number="257" data-nb-words="54" data-nb-chars="318"><span class="idea" data-nb-ref-number="264" id="idea264" data-nb-words="54" data-nb-chars="318">Ale ten komediant se&nbsp;jen směje. „Máte lok jak jalůvka. Hlavně bacha na&nbsp;ten deštník, ať&nbsp;nám ho&nbsp;neodnese vítr! Ještě ho&nbsp;dnes budeme potřebovat, protože bouře převeliká se&nbsp;blíží. Možná už&nbsp;se&nbsp;ani nestačíte úplně zbláznit, vy&nbsp;ani on. Času už&nbsp;není víc než na&nbsp;jednu malou písničku, kterou rozhodně neškodí zazpívati dvakrát.“</span></p>
          <p class="chunk" data-nb-ref-number="258" data-nb-words="18" data-nb-chars="108"><span class="idea" data-nb-ref-number="265" id="idea265" data-nb-words="18" data-nb-chars="108">A&nbsp;opíraje se&nbsp;nyní o&nbsp;složený deštník jako Charlie Chaplin ve&nbsp;své nejslavnější póze, ten komediant opět zpívá:</span></p>
        </section>
        <section>
          <p class="chunk" data-nb-ref-number="259" data-nb-words="21" data-nb-chars="134"><em><span class="idea" data-nb-ref-number="266" id="idea266" data-nb-words="4" data-nb-chars="25">Anička v&nbsp;dětském bludišti<br></span>
<span class="idea" data-nb-ref-number="267" id="idea267" data-nb-words="3" data-nb-chars="20">Našla dospělé hračky<br></span>
<span class="idea" data-nb-ref-number="268" id="idea268" data-nb-words="3" data-nb-chars="20">Sračky sračky sračky<br></span>
<span class="idea" data-nb-ref-number="269" id="idea269" data-nb-words="3" data-nb-chars="24">Slyšela dospělou pohádku<br></span>
<span class="idea" data-nb-ref-number="270" id="idea270" data-nb-words="5" data-nb-chars="25">A&nbsp;čas rozběhl se&nbsp;pozpátku<br></span>
<span class="idea" data-nb-ref-number="271" id="idea271" data-nb-words="3" data-nb-chars="20">Sračky sračky sračky</span></em></p>
        </section>
        <section>
          <p class="chunk" data-nb-ref-number="260" data-nb-words="1" data-nb-chars="4"><span class="idea" data-nb-ref-number="272" id="idea272" data-nb-words="1" data-nb-chars="4">Čas.</span></p>
          <p class="chunk" data-nb-ref-number="261" data-nb-words="11" data-nb-chars="48"><span class="idea" data-nb-ref-number="273" id="idea273" data-nb-words="11" data-nb-chars="48">O&nbsp;ten tu&nbsp;běží, ten tu&nbsp;běží, taky už&nbsp;musím běžet.</span></p>
          <p class="chunk" data-nb-ref-number="262" data-nb-words="27" data-nb-chars="165"><span class="idea" data-nb-ref-number="274" id="idea274" data-nb-words="27" data-nb-chars="165">Ví&nbsp;Běla. Cítí Běla. Skoro bolestně. Opravdu bolestně. Těžký lem mračen nad obzorem připomíná oponu nad dětským loutkovým jevištěm a&nbsp;už se&nbsp;z&nbsp;něj třepí provázky deště.</span></p>
          <p class="chunk" data-nb-ref-number="263" data-nb-words="41" data-nb-chars="230"><span class="idea" data-nb-ref-number="275" id="idea275" data-nb-words="41" data-nb-chars="230">A&nbsp;přece nevstane z&nbsp;lavičky, i&nbsp;když teď už&nbsp;ji&nbsp;tu&nbsp;nikdo nedrží. Teď už&nbsp;by&nbsp;od&nbsp;toho komedianta dokázala bez problémů odejít. Uniknout. Kdyby ovšem dokázala uniknout i&nbsp;té otázce, jež ji&nbsp;pálí víc než rozžhavená hodinová ručička v&nbsp;nitru:</span></p>
          <p class="chunk" data-nb-ref-number="264" data-nb-words="8" data-nb-chars="40"><span class="idea" data-nb-ref-number="276" id="idea276" data-nb-words="8" data-nb-chars="40">„Takže o&nbsp;mě tu&nbsp;vlastně nikdy nešlo, že?“</span></p>
          <p class="chunk" data-nb-ref-number="265" data-nb-words="3" data-nb-chars="17"><span class="idea" data-nb-ref-number="277" id="idea277" data-nb-words="3" data-nb-chars="17">„Kde, moje milá?“</span></p>
          <p class="chunk" data-nb-ref-number="266" data-nb-words="5" data-nb-chars="28"><span class="idea" data-nb-ref-number="278" id="idea278" data-nb-words="5" data-nb-chars="28">„V&nbsp;celý týhle vaší komedii.“</span></p>
          <p class="chunk" data-nb-ref-number="267" data-nb-words="40" data-nb-chars="243"><span class="idea" data-nb-ref-number="279" id="idea279" data-nb-words="40" data-nb-chars="243">„Na jevišti není malých rolí, paninko. To&nbsp;se&nbsp;tak říká. A&nbsp;všichni je&nbsp;nenávidíme, ty&nbsp;svoje malé role. Všichni toužíme po&nbsp;aplausu, a&nbsp;nejen až&nbsp;v&nbsp;závěrečné děkovačce. Ale váš hvězdný okamžik teprve přijde, mějte trochu trpělivosti se&nbsp;starým mužem.“</span></p>
          <p class="chunk" data-nb-ref-number="268" data-nb-words="6" data-nb-chars="25"><span class="idea" data-nb-ref-number="280" id="idea280" data-nb-words="6" data-nb-chars="25">„Vám jde jen o&nbsp;něho. Že?“</span></p>
          <p class="chunk" data-nb-ref-number="269" data-nb-words="22" data-nb-chars="131"><span class="idea" data-nb-ref-number="281" id="idea281" data-nb-words="22" data-nb-chars="131">Běla ukazuje na&nbsp;mladého žongléra, který stále vrhá míčky&nbsp;– teď bílé jako vajíčka, jako sněhové koule&nbsp;– proti stále temnější obloze.</span></p>
          <p class="chunk" data-nb-ref-number="270" data-nb-words="113" data-nb-chars="698"><span class="idea" data-nb-ref-number="282" id="idea282" data-nb-words="113" data-nb-chars="698">„O&nbsp;toho bláznivýho kluka? Nenechte se&nbsp;vysmát, miláčku!“ A&nbsp;ten odporný komediant se&nbsp;opravdu začne smát, dramatickým <em>jevištním</em> smíchem. „Co bych s&nbsp;takovým magorem dělal? Myslíte si&nbsp;snad, že&nbsp;chci zakládat cirkus? Druhý Divadlo na&nbsp;provázku? On&nbsp;je&nbsp;na&nbsp;to&nbsp;možná vybavenej pohybově&nbsp;– ale nedokázal by&nbsp;podle cizího scénáře uhrát jedinou větu! Ten má&nbsp;vlastní scénář a&nbsp;vlastní nápovědu. Vlastní špagátky ke&nbsp;svýmu loutkáři, na&nbsp;nichž se&nbsp;jednou oběsí jak Lébl na&nbsp;vlastním jevišti. Víte, ta&nbsp;pitomost, že&nbsp;do&nbsp;jednoho stromu blesk dvakrát neuhodí, neplatí ani u&nbsp;stromů, natožpak u&nbsp;lidí. Někteří lidi jsou hotový bleskosvody! Což mě&nbsp;přivádí k&nbsp;delikátní otázce&nbsp;– než přijde ta&nbsp;veliká bouře, nechcete mi&nbsp;vykouřit péro?“</span></p>
          <p class="chunk" data-nb-ref-number="271" data-nb-words="1" data-nb-chars="7"><span class="idea" data-nb-ref-number="283" id="idea283" data-nb-words="1" data-nb-chars="7">„<em>Cože?</em>“</span></p>
          <p class="chunk" data-nb-ref-number="272" data-nb-words="116" data-nb-chars="683"><span class="idea" data-nb-ref-number="284" id="idea284" data-nb-words="116" data-nb-chars="683">„Ale hned se&nbsp;nečilte, hned se&nbsp;nevzrušujte. Teď ještě ne, i&nbsp;když ta&nbsp;chvíle chvil už&nbsp;se&nbsp;taky blíží na&nbsp;perutích bouře. Chtěl jsem jen konečně odvést vaši ctěnou pozornost od&nbsp;toho magora, od&nbsp;toho živýho bleskosvodu, zpátky k&nbsp;mé maličkosti. Jež není zase tak malá, jak skromně žertuju. Zkrátka to&nbsp;jenom zkouším, copak už&nbsp;jste neprokoukla můj styl? Pořád něco zkoušet, něco nabízet, něco hrát. Něco <em>rozehrát</em>&nbsp;– a&nbsp;pak čekat, jak to&nbsp;dopadne. Nahodit udičku do&nbsp;temných vod. Pro zábavu a&nbsp;pro potěšení, jež nemají větší hloubku než vaše hrdlo, jehož rozkoš mi&nbsp;zatím odpíráte. Někdy zabere zlatá rybka pravdy, někdy zaseknu jen čudlu. Obyčejnou malou čudličku, jako jste vy, při vší úctě, madam.“</span></p>
          <p class="chunk" data-nb-ref-number="273" data-nb-words="73" data-nb-chars="421"><span class="idea" data-nb-ref-number="285" id="idea285" data-nb-words="73" data-nb-chars="421">Běla dopije vodu z&nbsp;červené láhve. Poslední doušek. Už&nbsp;ji&nbsp;vstřebala. Pořád ji&nbsp;v&nbsp;sobě cítí: ten chlad&nbsp;– i&nbsp;tu vřelost. Už&nbsp;ví, že&nbsp;tento komediant možná ani není skutečný. Nebo že&nbsp;nejsou skutečné ty&nbsp;jeho řeči. Ty&nbsp;žvásty. Nejspíš jsou to&nbsp;jen citace&nbsp;– z&nbsp;divadelních her, které napsali další komedianti. Psí hovna v&nbsp;bludišti. A&nbsp;protože už&nbsp;opravdu musí, <em>musí</em> jít po&nbsp;svých klikatých cestičkách, vezme aspoň tento rozhovor zkratkou.</span></p>
          <p class="chunk" data-nb-ref-number="274" data-nb-words="27" data-nb-chars="151"><span class="idea" data-nb-ref-number="286" id="idea286" data-nb-words="27" data-nb-chars="151">„O&nbsp;jaké vy&nbsp;mluvíte pravdě?“ řekne s&nbsp;převahou, jíž by&nbsp;se&nbsp;u&nbsp;sebe nikdy nenadála. „Vždyť vy&nbsp;si&nbsp;všechno pořád jen vymýšlíte! Vy&nbsp;všechno pořád jen hrajete!“</span></p>
          <p class="chunk" data-nb-ref-number="275" data-nb-words="82" data-nb-chars="500"><span class="idea" data-nb-ref-number="287" id="idea287" data-nb-words="82" data-nb-chars="500">Stařec se&nbsp;ovšem neurazí. Jenom se&nbsp;usměje. Není to&nbsp;veselý úsměv. Ani okouzlující ne. „To je&nbsp;ta&nbsp;lepší varianta,“ vysvětlí jí&nbsp;klidně. „Že si&nbsp;tyto své kouzelné repliky jen vymýšlím. Druhá varianta, řekněme drobátko méně skromná na&nbsp;nejskromnějšího člověka na&nbsp;světě, je&nbsp;ta, že&nbsp;jsem si&nbsp;dokonce vymyslel celý tento park, celý tento malý posraný svět i&nbsp;se všemi veverkami a&nbsp;čokly a&nbsp;jejich hovny, a&nbsp;pak jsem si&nbsp;tedy vymyslel i&nbsp;vás. Stačíte svým porouchaným technokratickým rozoumkem sledovat mé&nbsp;hluboké úvahy?“</span></p>
          <p class="chunk" data-nb-ref-number="276" data-nb-words="16" data-nb-chars="96"><span class="idea" data-nb-ref-number="288" id="idea288" data-nb-words="16" data-nb-chars="96">„Nechtěla bych být postavou ve&nbsp;světě, který jste si&nbsp;vymyslel vy,“ řekne Běla. Pevně a&nbsp;odhodlaně.</span></p>
          <p class="chunk" data-nb-ref-number="277" data-nb-words="20" data-nb-chars="105"><span class="idea" data-nb-ref-number="289" id="idea289" data-nb-words="20" data-nb-chars="105">„To ještě neznamená, že&nbsp;jí&nbsp;nejste. V&nbsp;mém bludišti. Navíc o&nbsp;tom ani nerozhodujete, že? A&nbsp;možná ani já&nbsp;ne.“</span></p>
          <p class="chunk" data-nb-ref-number="278" data-nb-words="5" data-nb-chars="23"><span class="idea" data-nb-ref-number="290" id="idea290" data-nb-words="5" data-nb-chars="23">Ale Běla už&nbsp;se&nbsp;nezeptá.</span></p>
        </section>
        <section>
          <p class="chunk" data-nb-ref-number="279" data-nb-words="47" data-nb-chars="238"><span class="idea" data-nb-ref-number="291" id="idea291" data-nb-words="47" data-nb-chars="238">V&nbsp;té chvíli konečně začne pršet. Když prší, může se&nbsp;stát cokoliv&nbsp;– a&nbsp;Běla ví, Běla najednou cítí, že&nbsp;se&nbsp;i&nbsp;stane. Cokoliv? Všechno? Už&nbsp;to&nbsp;je&nbsp;dobře, <em>za to&nbsp;dík</em>, že&nbsp;ten déšť přišel dřív nežli blesky a&nbsp;snad zažene toho chlapce někam do&nbsp;úkrytu.</span></p>
          <p class="chunk" data-nb-ref-number="280" data-nb-words="51" data-nb-chars="295"><span class="idea" data-nb-ref-number="292" id="idea292" data-nb-words="51" data-nb-chars="295">„Nenechte se&nbsp;vysmát, paninko, a&nbsp;přitulte se&nbsp;ke&nbsp;mně pod deštník. <em>Blíž</em>. Ten magor je&nbsp;přece jako vy, ten neskončí se&nbsp;svým tréninkem, dokud se&nbsp;jeho čas nenaplní. Nebo dnes spíš doslova&nbsp;– dokud jeho čas nevyprší. <em>Ještě blíž</em>. Vy&nbsp;přece taky nikdy nepřerušíte svou obchůzku, i&nbsp;kdyby trakače padaly. Že?“</span></p>
          <p class="chunk" data-nb-ref-number="281" data-nb-words="59" data-nb-chars="358"><span class="idea" data-nb-ref-number="293" id="idea293" data-nb-words="59" data-nb-chars="358">Ale Běla neodpoví. Jinou hru už&nbsp;hraje. Pozoruje mladého žongléra, s&nbsp;jakou jistotou vrhá proti antracitové obloze stříbrné kužele, jimiž už&nbsp;zase nahradil míčky; možná mu&nbsp;v&nbsp;dešti ty&nbsp;kužele míň kloužou v&nbsp;dlaních, napadlo ji&nbsp;ještě. Možná opravdu ví, co&nbsp;dělá&nbsp;– tak útlý pod tím útlým topolem, následníkem toho shořelého. Všichni jsme kužely ve&nbsp;tvých rukách, Pane.</span></p>
          <p class="chunk" data-nb-ref-number="282" data-nb-words="25" data-nb-chars="130"><span class="idea" data-nb-ref-number="294" id="idea294" data-nb-words="25" data-nb-chars="130">Vstane z&nbsp;lavičky. Kupodivu to&nbsp;jde. Jde to. „Bylo to&nbsp;pro mě&nbsp;s&nbsp;vámi velmi poučné,“ řekne bez ironie, „ale teď už&nbsp;opravdu musím jít.“</span></p>
          <p class="chunk" data-nb-ref-number="283" data-nb-words="7" data-nb-chars="42"><span class="idea" data-nb-ref-number="295" id="idea295" data-nb-words="7" data-nb-chars="42">„Nechtějte vědět, co&nbsp;já&nbsp;dnes ještě musím…“</span></p>
          <p class="chunk" data-nb-ref-number="284" data-nb-words="11" data-nb-chars="46"><span class="idea" data-nb-ref-number="296" id="idea296" data-nb-words="11" data-nb-chars="46">„Nechci. A&nbsp;v&nbsp;tom dešti už&nbsp;je&nbsp;mi&nbsp;zima. Takže&nbsp;–“</span></p>
          <p class="chunk" data-nb-ref-number="285" data-nb-words="51" data-nb-chars="298"><span class="idea" data-nb-ref-number="297" id="idea297" data-nb-words="51" data-nb-chars="298">„Však už&nbsp;se&nbsp;brzy zahřejete, paninko. Na&nbsp;dvacet tisíc stupňů! Budete hořet jako raketoplán Challenger&nbsp;– a&nbsp;on jako Atlantis! Vy&nbsp;při startu na&nbsp;svou oběžnou dráhu, on&nbsp;při návratu&nbsp;– z&nbsp;toho svýho šílenýho kosmu, kde chce žonglovat planetama! Víte, proč si&nbsp;ani v&nbsp;tom největším vedru nikdy nesundá tričko?“</span></p>
          <p class="chunk" data-nb-ref-number="286" data-nb-words="3" data-nb-chars="18"><span class="idea" data-nb-ref-number="298" id="idea298" data-nb-words="3" data-nb-chars="18">„Nechci to&nbsp;vědět.“</span></p>
          <p class="chunk" data-nb-ref-number="287" data-nb-words="25" data-nb-chars="154"><span class="idea" data-nb-ref-number="299" id="idea299" data-nb-words="25" data-nb-chars="154">„Říká se&nbsp;tomu Lichtenbergovy obrazce&nbsp;– nebo taky, pokud blesk vypálí na&nbsp;kůži dokonce přímo nějaký symbol, keranogafie. Víte, co&nbsp;má&nbsp;na&nbsp;zádech vypálený on?“</span></p>
          <p class="chunk" data-nb-ref-number="288" data-nb-words="3" data-nb-chars="18"><span class="idea" data-nb-ref-number="300" id="idea300" data-nb-words="3" data-nb-chars="18">„Nechci to&nbsp;vědět.“</span></p>
          <p class="chunk" data-nb-ref-number="289" data-nb-words="33" data-nb-chars="202"><span class="idea" data-nb-ref-number="301" id="idea301" data-nb-words="33" data-nb-chars="202">„V&nbsp;tom případě strčte támhle na&nbsp;pískovišti hlavu mezi bábovičky. Nebo ten písek použijte k&nbsp;hašení, až&nbsp;ten váš mládenec vzplane jak bájný Ikaros, kterýho musel sestřelit z&nbsp;nebe jeho vlastní božský fotr.“</span></p>
          <p class="chunk" data-nb-ref-number="290" data-nb-words="3" data-nb-chars="17"><span class="idea" data-nb-ref-number="302" id="idea302" data-nb-words="3" data-nb-chars="17">„Nechte už&nbsp;toho.“</span></p>
          <p class="chunk" data-nb-ref-number="291" data-nb-words="8" data-nb-chars="47"><span class="idea" data-nb-ref-number="303" id="idea303" data-nb-words="8" data-nb-chars="47">„To byste si&nbsp;opravdu přála? Abych toho <em>nechal</em>?“</span></p>
          <p class="chunk" data-nb-ref-number="292" data-nb-words="33" data-nb-chars="180"><span class="idea" data-nb-ref-number="304" id="idea304" data-nb-words="33" data-nb-chars="180">Komediantův hlas najednou zazní úplně jinak. Skoro&nbsp;– lidsky? Dívá se&nbsp;na&nbsp;Bělu vážně, jako by&nbsp;mu&nbsp;ten sílící déšť smyl ze&nbsp;tváře šminky, a&nbsp;pak dodá: „Nic přece není snazšího, má&nbsp;milá.“</span></p>
          <p class="chunk" data-nb-ref-number="293" data-nb-words="1" data-nb-chars="10"><span class="idea" data-nb-ref-number="305" id="idea305" data-nb-words="1" data-nb-chars="10">„Opravdu?“</span></p>
          <p class="chunk" data-nb-ref-number="294" data-nb-words="18" data-nb-chars="101"><span class="idea" data-nb-ref-number="306" id="idea306" data-nb-words="18" data-nb-chars="101">„Stačí, když na&nbsp;mě&nbsp;budete <em>opravdu</em> milá. A&nbsp;přidám vám k&nbsp;tý sazebníkový stovce dokonce i&nbsp;svůj deštník.“</span></p>
          <p class="chunk" data-nb-ref-number="295" data-nb-words="4" data-nb-chars="22"><span class="idea" data-nb-ref-number="307" id="idea307" data-nb-words="4" data-nb-chars="22">„Vy jste se&nbsp;zbláznil.“</span></p>
          <p class="chunk" data-nb-ref-number="296" data-nb-words="45" data-nb-chars="247"><span class="idea" data-nb-ref-number="308" id="idea308" data-nb-words="45" data-nb-chars="247">„Z&nbsp;touhy po&nbsp;vás, mé&nbsp;poupě. Ale neodříkejte se&nbsp;zázraků. V&nbsp;čase nouze dobrý kus motouze&nbsp;– a&nbsp;v&nbsp;čase deště zase deštník. Zázračný deštník! Mám vám jím snad naplácat na&nbsp;zadek, abyste uvěřila, že&nbsp;je&nbsp;víceúčelový? Pak byste možná zvlhla i&nbsp;bez toho deště!“</span></p>
          <p class="chunk" data-nb-ref-number="297" data-nb-words="4" data-nb-chars="29"><span class="idea" data-nb-ref-number="309" id="idea309" data-nb-words="4" data-nb-chars="29">„Tohle už&nbsp;poslouchat nebudu.“</span></p>
          <p class="chunk" data-nb-ref-number="298" data-nb-words="104" data-nb-chars="588"><span class="idea" data-nb-ref-number="310" id="idea310" data-nb-words="104" data-nb-chars="588">„Máte pravdu, miláčku, nejvyšší čas přejít od&nbsp;slov k&nbsp;činům. Už&nbsp;hřmí, a&nbsp;nejen v&nbsp;mých koulích. Víte, že&nbsp;mezi nejoblíbenější triky svatýho Františka z&nbsp;Pauly, co&nbsp;se&nbsp;mu&nbsp;tak klanějí ti&nbsp;požírači šneků na&nbsp;Vranově, patřilo vrhání ohně holýma rukama? A&nbsp;víte o&nbsp;tom, že&nbsp;víc než polovina blesků vyšlehne obráceně&nbsp;– ze&nbsp;země k&nbsp;nebesům? Takže když si&nbsp;přede mnou kleknete jako v&nbsp;tom šnečím kostele a&nbsp;přijmete mě&nbsp;jako tělo Páně, věnuji vám po&nbsp;tom svém <em>vyšlehnutí</em> svůj zázračný parazól, a&nbsp;když se&nbsp;pod ním s&nbsp;támhletím bláznem schováte, uchrání vás oba nejen před deštěm, ale i&nbsp;před mnohem větším nebezpečím.“</span></p>
          <p class="chunk" data-nb-ref-number="299" data-nb-words="3" data-nb-chars="14"><span class="idea" data-nb-ref-number="311" id="idea311" data-nb-words="3" data-nb-chars="14">„I&nbsp;před vámi?“</span></p>
          <p class="chunk" data-nb-ref-number="300" data-nb-words="12" data-nb-chars="75"><span class="idea" data-nb-ref-number="312" id="idea312" data-nb-words="12" data-nb-chars="75">„Zatímco ironie vás v&nbsp;těchto těžkých časech neochrání už&nbsp;vůbec před ničím.“</span></p>
          <p class="chunk" data-nb-ref-number="301" data-nb-words="29" data-nb-chars="168"><span class="idea" data-nb-ref-number="313" id="idea313" data-nb-words="29" data-nb-chars="168">Komediant pozvedne deštník k&nbsp;temným nebesům. Zdá se&nbsp;to&nbsp;Běle, že&nbsp;jeho bodec jiskří drobnými záblesky? Až&nbsp;ve&nbsp;svém nitru Běla ty&nbsp;jiskry cítí. Jak padají do&nbsp;vlhkého troudu.</span></p>
          <p class="chunk" data-nb-ref-number="302" data-nb-words="6" data-nb-chars="38"><span class="idea" data-nb-ref-number="314" id="idea314" data-nb-words="6" data-nb-chars="38">„Nechte už&nbsp;toho divadla,“ řekne chabě.</span></p>
          <p class="chunk" data-nb-ref-number="303" data-nb-words="79" data-nb-chars="471"><span class="idea" data-nb-ref-number="315" id="idea315" data-nb-words="79" data-nb-chars="471">Komediant pokrčí rameny a&nbsp;složí svůj deštník. Navzdory tomu, že&nbsp;déšť stále sílí. Kapky mu&nbsp;stékají po&nbsp;krempě klobouku do&nbsp;obličeje, ale jas v&nbsp;jeho očích neuhasily. „Jak chcete. Už&nbsp;nejsme v&nbsp;pohádce, abych vás k&nbsp;něčemu nutil. Kdybych měl kšeftovat s&nbsp;každým, kdo dnes chce za&nbsp;pár šupů prodat svou nesmrtelnou duši, sepisoval bych smlouvy od&nbsp;božího rána do&nbsp;svýho večera. Takže klidně už&nbsp;z&nbsp;toho mýho divadla vypadněte, dušinko&nbsp;– nejlíp požárníma dveřma a&nbsp;po požárním schodišti!“</span></p>
          <p class="chunk" data-nb-ref-number="304" data-nb-words="16" data-nb-chars="88"><span class="idea" data-nb-ref-number="316" id="idea316" data-nb-words="16" data-nb-chars="88">Běla vstane z&nbsp;lavičky. Hřmí už&nbsp;docela blízko. A&nbsp;hlas toho starce má&nbsp;podobný trhavý zvuk:</span></p>
          <p class="chunk" data-nb-ref-number="305" data-nb-words="37" data-nb-chars="216"><span class="idea" data-nb-ref-number="317" id="idea317" data-nb-words="37" data-nb-chars="216">„Dokonce i&nbsp;opravdoví křesťani varují, že&nbsp;člověk si&nbsp;má&nbsp;vždycky dobře rozmyslet, za&nbsp;co&nbsp;se&nbsp;modlí. Nemodlila jste se&nbsp;nedávno za&nbsp;to, abyste viděla živej hořící keř? A&nbsp;abrakadabraka, už&nbsp;na&nbsp;něj máte volňáska do&nbsp;první řady!“</span></p>
          <p class="chunk" data-nb-ref-number="306" data-nb-words="1" data-nb-chars="5"><span class="idea" data-nb-ref-number="318" id="idea318" data-nb-words="1" data-nb-chars="5">„<em>Ne</em>.“</span></p>
          <p class="chunk" data-nb-ref-number="307" data-nb-words="21" data-nb-chars="122"><span class="idea" data-nb-ref-number="319" id="idea319" data-nb-words="21" data-nb-chars="122">„Vy přece víte, že&nbsp;jestli toho kluka nezachráníte pod mým deštníkem, zůstanete v&nbsp;tom svým bludišti už&nbsp;navždy. Že&nbsp;to&nbsp;víte?“</span></p>
          <p class="chunk" data-nb-ref-number="308" data-nb-words="35" data-nb-chars="204"><span class="idea" data-nb-ref-number="320" id="idea320" data-nb-words="35" data-nb-chars="204">Běla to&nbsp;přesto zkusí. Zkusí odejít. Neudělá však ani dva kroky, když ji&nbsp;ten komediant zastaví právě tím deštníkem. Když ji&nbsp;zahákne dřevěnou rukojetí za&nbsp;popruh jejího batůžku, div že&nbsp;jí&nbsp;ho&nbsp;nestrhne ze&nbsp;zad.</span></p>
          <p class="chunk" data-nb-ref-number="309" data-nb-words="3" data-nb-chars="25"><span class="idea" data-nb-ref-number="321" id="idea321" data-nb-words="3" data-nb-chars="25">„Poslední nabídka, <em>Bělo</em>.“</span></p>
          <p class="chunk" data-nb-ref-number="310" data-nb-words="30" data-nb-chars="164"><span class="idea" data-nb-ref-number="322" id="idea322" data-nb-words="30" data-nb-chars="164">Tím, že&nbsp;ji&nbsp;poprvé oslovil jménem&nbsp;– a&nbsp;že ji&nbsp;oslovil tak něžně&nbsp;– ji&nbsp;zastavil spolehlivěji než jeho deštník. Ten hajzl ji&nbsp;totiž oslovil hlasem jejího manžela. A&nbsp;dodal:</span></p>
          <p class="chunk" data-nb-ref-number="311" data-nb-words="31" data-nb-chars="162"><span class="idea" data-nb-ref-number="323" id="idea323" data-nb-words="31" data-nb-chars="162">„Co asi dělá ta&nbsp;holčička, co&nbsp;si&nbsp;zpívala tu&nbsp;sprostou písničku, co&nbsp;asi dělá ta&nbsp;kočička ve&nbsp;svém bludišti? Možná ještě není pozdě jít ji&nbsp;s&nbsp;pár přáteli hledat&nbsp;– <em>Bělo</em>.“</span></p>
        </section>
        <section>
          <p class="chunk" data-nb-ref-number="312" data-nb-words="47" data-nb-chars="267"><span class="idea" data-nb-ref-number="324" id="idea324" data-nb-words="47" data-nb-chars="267">Znovu nad nimi roztáhne deštník. Jeho penis je&nbsp;studený. Jeho dlaně na&nbsp;její hlavě horké. Běla čekala, že&nbsp;tomu bude přesně obráceně. A&nbsp;čekala taky, že&nbsp;jeho sperma (nikdy by&nbsp;u&nbsp;něj nemohla použít slovo <em>semeno</em>) bude mít odpornou chuť. Jako voda z&nbsp;Ponávky; jako šnečí sliz.</span></p>
          <p class="chunk" data-nb-ref-number="313" data-nb-words="47" data-nb-chars="284"><span class="idea" data-nb-ref-number="325" id="idea325" data-nb-words="47" data-nb-chars="284">Ale i&nbsp;v&nbsp;tom ji&nbsp;podvedl. Oklamal. Protože když překvapivě brzy (a překvapivě strašně) vykřikne&nbsp;– anebo to&nbsp;konečně zahřměl ten hrom?&nbsp;– její ústa jsou zaplavena <em>koloidním roztokem</em> tak sladkým, tak odněkud známým, tak vonícím po&nbsp;jablkách z&nbsp;nějaké dávné zahrady, až&nbsp;se&nbsp;Běla málem rozpláče.</span></p>
          <p class="chunk" data-nb-ref-number="314" data-nb-words="20" data-nb-chars="114"><span class="idea" data-nb-ref-number="326" id="idea326" data-nb-words="20" data-nb-chars="114">Ale on&nbsp;to&nbsp;hned pokazí. Neboť jeho triky nejsou zázraky. Řekne totiž: „Toto je&nbsp;pramen vody živé, jenž musíš vypít.“</span></p>
          <p class="chunk" data-nb-ref-number="315" data-nb-words="1" data-nb-chars="5"><span class="idea" data-nb-ref-number="327" id="idea327" data-nb-words="1" data-nb-chars="5">„<em>Ne.</em>“</span></p>
          <p class="chunk" data-nb-ref-number="316" data-nb-words="8" data-nb-chars="41"><span class="idea" data-nb-ref-number="328" id="idea328" data-nb-words="8" data-nb-chars="41">„A&nbsp;nemluv s&nbsp;plnou pusou, to&nbsp;dáma nedělá.“</span></p>
          <p class="chunk" data-nb-ref-number="317" data-nb-words="138" data-nb-chars="755"><span class="idea" data-nb-ref-number="329" id="idea329" data-nb-words="138" data-nb-chars="755">Ale Běla je&nbsp;laborantka. Ví&nbsp;přece, jaké podfuky se&nbsp;dnes dějí s&nbsp;potravinářskými příchutěmi. A&nbsp;ví, opravdu ví, jak se&nbsp;pracuje s&nbsp;pipetou. Takže když vzápětí po&nbsp;jeho výkřiku silný vítr vezme deštník a&nbsp;ona je&nbsp;znovu viditelná, viditelná a&nbsp;na okamžik snad i&nbsp;vidoucí, vstane z&nbsp;toho ponižujícího pokleku a&nbsp;nakloní se&nbsp;nad tím mužem na&nbsp;lavičce, jehož tvář je&nbsp;dosud zrůzněná rozkoší. V&nbsp;jeho tváři jako by&nbsp;se&nbsp;střídaly stovky tváří, stovky <em>rolí</em>&nbsp;– a&nbsp;když Běla přitiskne své rty na&nbsp;ty&nbsp;jeho, na&nbsp;okamžik se&nbsp;v&nbsp;té tváři objeví i&nbsp;pihovatý školák, udivený prvním polibkem spolužačky. Ale Běla ho&nbsp;políbí jako žena, jazykem rozevře jeho rty i&nbsp;zuby&nbsp;– a&nbsp;pak už&nbsp;je&nbsp;ta&nbsp;stará tvář plná nevěřícného hněvu, to&nbsp;když mu&nbsp;Běla vefoukne a&nbsp;vtlačí všechno jeho sperma ze&nbsp;svých úst do&nbsp;těch jeho.</span></p>
          <p class="chunk" data-nb-ref-number="318" data-nb-words="129" data-nb-chars="710"><span class="idea" data-nb-ref-number="330" id="idea330" data-nb-words="129" data-nb-chars="710">Pak běží po&nbsp;mokré trávě a&nbsp;je si&nbsp;jistá, že&nbsp;nedoběhne. Že&nbsp;ji&nbsp;zasáhne, zastřelí zezadu jako zběha: střelou, nožem, bleskem. Vezme to&nbsp;zkratkou přes bludiště, to&nbsp;aby ho&nbsp;aspoň na&nbsp;okamžik zmátla, a&nbsp;pak už&nbsp;běží a&nbsp;běží po&nbsp;hlavním trávníku, náhle plném lesklých šnečích ulit. Křičí: ale kdo ji&nbsp;uslyší v&nbsp;tom hluku deště a&nbsp;větví ve&nbsp;větru? Ten chlapec s&nbsp;kužely ano. Slyší ji. Vidí ji. Opravdu ji&nbsp;vidí. Zastaví ve&nbsp;vzduchu všechny své kužely. Znehybní je. Ale není to&nbsp;mrtvá fotografie, zastavený filmový záběr, jemuž se&nbsp;říká mrtvolka. Oči toho chlapce jsou živé, tak moc živé. Usmívají se&nbsp;na&nbsp;Bělu, která běží k&nbsp;těm očím, do&nbsp;nich. Když je&nbsp;těsně u&nbsp;něj, vidí v&nbsp;těch očích nebe a&nbsp;sebe. Poslední opravdový vjem před tím zábleskem.</span></p>
        </section>
        <section>
          <p class="chunk" data-nb-ref-number="319" data-nb-words="44" data-nb-chars="249"><span class="idea" data-nb-ref-number="331" id="idea331" data-nb-words="44" data-nb-chars="249">Když se&nbsp;probere&nbsp;– když je&nbsp;probrána&nbsp;–, stále ještě cítí ten záblesk. Ostrou vůni ozónu&nbsp;– a&nbsp;vzdálenější pach spáleniny. A&nbsp;slyší: napřed vzdálený křik, po&nbsp;chvíli i&nbsp;blízký hlas. Hlas blízký fyzicky i&nbsp;citově. Ten hlas říká: „Bojím se, aby to&nbsp;neztratila.“</span></p>
          <p class="chunk" data-nb-ref-number="320" data-nb-words="10" data-nb-chars="63"><span class="idea" data-nb-ref-number="332" id="idea332" data-nb-words="10" data-nb-chars="63"><em>Neztratila co?</em> pomyslí si&nbsp;Běla polekaně. <em>Co jsem mohla ztratit?</em></span></p>
          <p class="chunk" data-nb-ref-number="321" data-nb-words="40" data-nb-chars="227"><span class="idea" data-nb-ref-number="333" id="idea333" data-nb-words="40" data-nb-chars="227">A&nbsp;současně, jak se&nbsp;jí&nbsp;se&nbsp;sluchem vrací i&nbsp;vědomí, uvědomí si, že&nbsp;ten důvěrně známý hlas říkal něco jiného. Aby <em>nepotratila</em>, to&nbsp;přece říkal ten hlas. Hlas jejího muže, jejího manžela. Což ji&nbsp;vyděsí natolik, že&nbsp;konečně otevře oči.</span></p>
          <p class="chunk" data-nb-ref-number="322" data-nb-words="52" data-nb-chars="277"><span class="idea" data-nb-ref-number="334" id="idea334" data-nb-words="52" data-nb-chars="277">A&nbsp;vidí: leží na&nbsp;zádech na&nbsp;lavičce, hlavu má&nbsp;v&nbsp;manželově klíně. Dosud je&nbsp;v&nbsp;parku, slunce na&nbsp;vymetené obloze jí&nbsp;svítí tak ostře do&nbsp;očí, že&nbsp;skoro nevidí jeho tvář, jen obrysy té&nbsp;milované hlavy s&nbsp;odstávajícíma ušima. A&nbsp;ještě jedna tvář se&nbsp;nad ní&nbsp;sklání, hlava obrovská jako ve&nbsp;snu.</span></p>
          <p class="chunk" data-nb-ref-number="323" data-nb-words="38" data-nb-chars="195"><span class="idea" data-nb-ref-number="335" id="idea335" data-nb-words="38" data-nb-chars="195">„Sanitka už&nbsp;je&nbsp;na&nbsp;cestě,“ řekne ta&nbsp;druhá hlava. A&nbsp;pak si&nbsp;ten policista&nbsp;– příslušník VB&nbsp;– sundá placatou čepici, aby si&nbsp;otřel pot z&nbsp;čela, a&nbsp;jeho hlava je&nbsp;už&nbsp;stejně velká jako hlava Bělina manžela.</span></p>
          <p class="chunk" data-nb-ref-number="324" data-nb-words="57" data-nb-chars="339"><span class="idea" data-nb-ref-number="336" id="idea336" data-nb-words="57" data-nb-chars="339">„Snad ji&nbsp;ani nebudeme potřebovat, soudruhu,“ řekne Bělin manžel hlasem tak polekaným, tak <em>mladým</em>. I&nbsp;ona je&nbsp;mladá, cítí to. Utvrzuje ji&nbsp;v&nbsp;tom i&nbsp;pohled policisty, který se&nbsp;jí&nbsp;dívá na&nbsp;nahé nohy pod vyhrnutou sváteční sukní, kterou si&nbsp;vzala do&nbsp;spořitelny na&nbsp;vyřízení novomanželské půjčky. „Sanitku bude třeba spíš pro ty&nbsp;lidi pod stromem, ne?“</span></p>
          <p class="chunk" data-nb-ref-number="325" data-nb-words="6" data-nb-chars="31"><span class="idea" data-nb-ref-number="337" id="idea337" data-nb-words="6" data-nb-chars="31">„Tam to&nbsp;vidím spíš na&nbsp;havrany.“</span></p>
          <p class="chunk" data-nb-ref-number="326" data-nb-words="33" data-nb-chars="168"><span class="idea" data-nb-ref-number="338" id="idea338" data-nb-words="33" data-nb-chars="168">Běla se&nbsp;napřed podiví, jací že&nbsp;havrani v&nbsp;létě; pak jí&nbsp;to&nbsp;dojde a&nbsp;zkusí otočit hlavu směrem k&nbsp;topolu, který&nbsp;– jak si&nbsp;taky vzpomene&nbsp;– před chvílí vzplál jako hořící prst.</span></p>
          <p class="chunk" data-nb-ref-number="327" data-nb-words="43" data-nb-chars="241"><span class="idea" data-nb-ref-number="339" id="idea339" data-nb-words="43" data-nb-chars="241">Ale manžel jí&nbsp;to&nbsp;nedovolí. „Nedívej se&nbsp;tam.“ Pak přidrží dlaněmi její tvář a&nbsp;pokryje ji&nbsp;drobnými polibky, mezi nimiž jí&nbsp;šeptá jako malému dítěti: „Neboj se, neboj, už&nbsp;to&nbsp;bude dobrý, už&nbsp;je&nbsp;před námi jen celý dlouhý a&nbsp;nádherný život, miláčku…“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./odpustky_pro_pristi_noc_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>